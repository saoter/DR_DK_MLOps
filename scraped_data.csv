url,title,label,theme,badge,datetime,author,text
https://www.dr.dk/nyheder/udland/valg-i-usa/forsker-kalder-trumps-gaza-plan-absurd-urealistisk-og-helt-vaek,,,,,2025-02-05T09:48:00+00:00,,"Forsker kalder Trumps Gaza-plan for absurd, urealistisk og helt væk
Donald Trump fortalte på et pressemøde med Israels premierminister, at USA vil eje Gaza og have nabolande til at tage imod palæstinenserne.
Læs op
Donald Trump er ikke i tvivl: Gaza skal overtages og udvikles af USA. Desuden skal nabolandene tage imod de fordrevne palæstinensere.
Sådan lød det på et pressemøde, som den amerikanske præsident holdt med Israels premierminister, Benjamin Netanyahu.
Her blev Trump blandt andet spurgt, om han ville udelukke at sende amerikanske soldater til Gaza.
- Vi vil gøre, hvad der er nødvendigt. Vi kommer til at overtage det stykke (land,
red.
), lød det fra præsidenten.
Forsker: Vilde luftkasteller fra Trump
Spørger man Helle Malmvig, der er seniorforsker ved Dansk Institut for Internationale Studier (Diis), er hun dog så godt som sikker på, at det ikke kommer til at ske.
- Det er nogle ret absurde og vilde luftkasteller, han skyder af, lyder det fra Helle Malmvig.
Selvom nogle af tankerne i Trumps plan er noget, man før har hørt fra den israelske regering – blandt andet at palæstinenserne ikke selv skal administrere området eller stå for sikkerheden i Gaza, så er der så mange elementer i planen, der er urealistiske, mener hun.
For det første er der ideen om at tvangsflytte palæstinensere til nabolande.
- Det vil gå imod international lov, fordi man vil tvangsfjerne et folk fra, hvor de bor, og det vil kræve, at nabolandene ønsker at tage imod dem, hvilket landene allerede har afvist, siger hun.
Philip Khokhar, DR's korrespondent i Washington DC, var med under Trumps pressemøde:
Tanke om riviera i Gaza er 'helt væk'
Et andet sted, hvor Trump vil støde ind i problemer, er finansieringen.
Her fortalte Trump, at han mener, at ""nabolande, der har stor velstand"" skal finansiere udviklingen af de områder, hvor palæstinenserne skal genhuses.
- Det vil kræve, at Golfstaterne vil betale for gildet. Det er fuldstændig ude af tangenterne, hvis palæstinensere skal tvangsflyttes. Hans tanke om at skabe en riviera i Gaza er helt væk, siger hun.
Derudover kræver det, at palæstinenserne rent faktisk ønsker at flytte. Og det mener Helle Malmvig heller ikke er realistisk, hvis man ser det over en bred kam.
Hun peger på, at palæstinensere flere gange i historien har været flygtet på grund af krig, hvor det efterfølgende har vist sig, at de ikke har kunnet vende tilbage, selvom de havde et ønske om det.
Selvom Donald Trump siger, at han er klar til at gøre, hvad der skal til, også at sende soldater dertil, så tror hun heller ikke, at det er realistisk – blandt andet ud fra at Trump i sin valgkamp har lovet, at USA skal involvere sig mindre i andre landes krige.
I Amnesty Danmark har generalsekretær Vibe Klarup svært ved at sætte ord på, hvor voldsomt det er.
- Han siger jo, at han mener, at palæstinenserne skal væk fra området, altså kan flytte væk til andre steder. Og der leger han med det her begreb udrensning, som er en international forbrydelse, der straffes af FN's internationale domstol, ICJ, den højeste domstol i verden, siger Vibe Klarup.
Tostatsløsning er rykket længere væk
Trumps forslag har allerede fået flere lande til at reagere.
Saudi-Arabiens udenrigsministerium har nægtet at acceptere krænkelser af det palæstinensiske folks legitime rettigheder. Landet nægter også at indgå i diplomatiske forbindelser med Israel, hvis der ikke etableres en palæstinensisk stat med Østjerusalem som hovedstad.
I USA har demokraten Rashida Tlaib, der sidder i Repræsentanternes Hus, på X beskyldt Trump for at tale for etnisk udrensning.
Australiens premierminister, Anthony Albanese, har ifølge Guardian fortalt, at han vil fortsætte med at kæmpe for en tostatsløsning.
Netop en løsning med både en israelsk og palæstinensisk stat er også det, udenrigsminister Lars Løkke Rasmussen (M) og en række andre europæiske lande har talt for.
Helle Malmvig mener dog, at muligheden for det ser ud til at være endnu mere fjern nu.
- Det er blevet mindre realistisk. Trump sætter to streger under, at det ikke er det, hans administration arbejder på, siger Helle Malmvig.
Du kan følge udviklingen om våbenhvilen i Gaza i vores liveblog her:"
https://www.dr.dk/nyheder/udland/live-vaabenhvile-i-gaza,,,Krig i Mellemøsten,,2025-02-05T05:22:00+00:00,,"LIVE Trump foreslår amerikansk overtagelse af Gaza
Læs op
Her i livebloggen følger vi udviklingen i Mellemøsten.
Den 19. januar trådte våbenhvilen mellem Israel og Hamas i kraft.
I går besøgte den israelske præsident, Benjamin Netanyahu, præsident Trump i Det Hvide Hus. Her sagde Trump, at USA vil overtage Gazastriben, hvilket har skabt store overskrifter på tværs af verden.
Vi følger udviklingen her i livebloggen."
https://www.dr.dk/nyheder/udland/valg-i-usa/morgenpost-fra-usa-en-ny-politisk-serie-hitter-i-usa-hovedpersonen-er-den,,,Morgenpost fra USA,,2025-02-05T05:08:00+00:00,,"Morgenpost fra USA:
En ny politisk serie hitter i USA. Hovedpersonen er den kun 27-årige pressesekretær for Det Hvide Hus
Karoline Leavitt har taget pressebriefingerne i Det Hvide Hus med storm og ført hånd.
Læs op
- Hvis det eneste redskab du har, er en hammer, så ser du nok alting som søm.
Nej, Karoline Leavitt har ikke sagt dette. Det har Abraham Maslow - ham med behovspyramiden.
Men mens Donald Trump har fundet den store dekrets-hammer frem fra værktøjskassen, hvor den lå ved siden af told-hammeren og hammeren til at slå på Demokraternes ømme tæer, så har Karoline Leavitt lagt fra land som pressesekretær for Det Hvide Hus som et schweizisk multitool.
Hun har svar på redde hånd, hun er dybt seriøs, hun er overbevisende, hun kommunikerer klart, og hun er bundloyal overfor præsidenten.
27-årige Karoline Leavitt er den yngste pressesekretær i Det Hvide hus nogensinde. Det skal blive spændende at følge hende på podiet fredag efter fredag, som var det en serie.
Det her er den serielle udgivelse
Morgenpost fra USA
i dag om den nye kvinde på pressepodiet, Karoline Leavitt.
Anslaget
Amerikanske serier har leveret nogle ikoniske anslag:
Tony Soprano, der venter i forkontoret hos sin terapeut.
Francis Underwood, der kværker en hund.
Jimmy McNulty, der undrer sig over, at man kan hedde ""Snot Boogie"".
Og indrømmet. Anslaget til den føljeton, der er Karoline Leavitts ugentlige pressebriefinger - som kan ses ovenfor - var ikke helt så overbevisende. Men se nu, hvad der kom bagefter:
En nærmest koreograferet udveksling mellem Leavitt og pressen om, hvorvidt migranter har gjort noget ulovligt, når de er kommet ulovligt ind i USA.
Første afsnit fik
flere amerikanske medier til at skrive portrætter
af Leavitt, da det blev sendt på tv i slutningen af januar.
Alt god karakteropbygning starter som bekendt med en god baggrundshistorie:
For Karoline Leavitt er ikke nogen politisk fjervægter. Hun fik i 2019 efter endt uddannelse på et katolsk college arbejde i den forrige Trump-administrations presseafdeling.
Efter at have forladt Det Hvide Hus fungerede Leavitt som kommunikationschef for Elise Stefanik, dengang et republikansk medlem af Kongressen, nu er Stefanik nomineret til at blive USA's ambassadør ved FN.
Et job som Leavitt forlod i 2022, hvor hun vandt det Republikanske Partis nominering til at stille op som medlem for Repræsentanternes Hus i sin hjemstat New Hampshire. Et kampvalg hun tabte til demokraten Chris Pappas.
I januar 2024 begyndte hun at arbejde med pressehåndtering for Donald Trumps valgkampagne.
Og i november annoncerede Trump Leavitt som sit valg til pressesekretær.
Dengang sagde han, at han var sikker på, at hun ville ""udmærke sig ved podiet og hjælpe med at levere vores budskab til det amerikanske folk, mens vi gør Amerika stort igen.""
- Karoline er intelligent, hård og har bevist sig som en særdeles effektiv kommunikator, sagde Trump.
Og tilbage til nutiden og det seneste afsnit i serien. Her får Leavitt den utaknemmelige opgave af sin chef at skulle forklare, hvordan et fly i Washington D.C. styrtede på grund af fejlslagen diversitets- og mangfoldighedspolitik samtidig med, at er sikkert at flyve i USA:
Hvordan forholdet mellem Karoline Leavitt og
chefen
udvikler sig, og om serien bliver fornyet og kan holde i fire år, må vi se an.
Sikkert er det, at Donald Trump sled fire pressesekretærer ned i løbet af sin første fireårige embedsperiode; Sean Spicer, Sarah Huckabee Sanders, Stephanie Grisham og Kayleigh McEnany.
Tredje afsnit af
Karoline in da (White) House
- som, jeg allerede nu kan love, ikke bliver kedeligt - sendes på fredag den 7. februar.
Det var
Morgenpost fra USA
med sidste nyt. Vi skrives ved i morgen, hvor Donald Trump har været præsident i 18 dage."
https://www.dr.dk/nyheder/udland/analyse-trump-vil-eje-verden-nu-ogsaa-gaza,,,,,2025-02-05T04:49:00+00:00,,"ANALYSE:
Trump vil eje verden. Nu også Gaza
DR's korrespondent i USA analyserer Donald Trumps udtalelser om amerikanske ejerskab af Gaza.
Læs op
Journalisterne omkring mig begyndte at grine, da præsident Trump sagde, at
Gaza skal være amerikansk
, og at palæstinenserne skal forlade det krigsplagede område.
Vi stod under imponerende store lysekroner i East Wing-delen af Det Hvide Hus, da ordene fra Donald Trump faldt tirsdag aften på en pressekonference med Israels premierminister Benjamin Netanyahu – den første udenlandske gæst i Det Hvide Hus, siden Trump flyttede tilbage for to uger siden.
En del journalister, inklusive undertegnede, troede ikke vores ører og spurgte hinanden:
- Sagde han
eje
Gaza? Virkelig?
Vi har vænnet os til, at USA's 47. præsident vil købe Grønland, truer med en invasion af Panama og så sent som i går igen udtalte, at Canada burde blive en stat i USA.
Men ligefrem eje Gaza? Amerikansk kontrol over et territorium, der har lidt under en altødelæggende og dødbringende krig i 16 måneder?
Men ja, det sagde Trump:
- USA vil overtage Gaza-striben. Og vi vil også gøre et stykke arbejde med det. Vi vil eje det.
Ordene kom ikke fra en improviserende Donald Trump. De kom fra præsidentens talepapirer og var tydeligvis forberedte. Selv den israelske premierminister havde svært ved at finde en passende grimasse og kaldte ideen ”speciel”.
""Mellemøstens Riviera""
Trump har tidligere foreslået, at Gazas indbyggere skal flyttes til Egypten og Jordan. Men forestillingen om, at Gaza skal under amerikansk kontrol, endda ejerskab, er ikke blevet luftet før af præsidenten.
Oven i Trumps ekspansionsdrømme i Grønland, Panama og Canada drømmer han altså om en form for amerikansk herredømme over Gaza.
Minutter senere spekulerede han i, at Gaza kunne blive ""Mellemøstens riviera"".
Byggematadoren fra New York fantaserer om ferieboliger og luksusbygninger i området, der har været udsat for næsten dagligt bombardement i næsten halvandet år.
Ideen om 'Gaza riviera' er en tanke, der tidligere er blevet luftet af Trumps svigersøn Jared Kushner, hvis familieformue stammer fra byggebranchen i USA, og som i dag tjener penge på at foretage finansielle investeringer for Saudi-Arabien.
Koloniale drømme og palæstinensisk mareridt
De journalister, der fik muligheden, spurgte ind til Trumps plan.
Skal der amerikanske soldater til Gaza?
Er der tale om en invasion?
På baggrund af hvilken international lovgivning skulle det ske?
Spørgsmålene var mange, men svarene få. Dog understregede Trump, at det skulle ske i samarbejde med rige naboer i regionen. Underforstået, at Saudi-Arabien og velhavende golfstater som Qatar og De Forenede Arabiske Emirater skal betale for genopbygningen af Gaza.
Trump har tidligere foreslået, at Gazas indbyggere skal forlade landstriben. Et forslag, som nabolandene har afvist pure, ligesom både det palæstinensiske selvstyre på Vestbredden og Hamas i Gaza er modstandere af en sådan tankegang.
I en palæstinensisk selvforståelse ville det være en gentagelse af Nakba – katastrofen – som palæstinensere kalder perioden omkring Israels dannelse.
Senere på pressekonferencen åbnede Trump for, at nogle palæstinensere måske kunne få lov til at flytte tilbage til Gaza efter genopbygningen. Men det lød mest som en udvidelse af Israels nuværende størrelse og grænser.
Trumps idé er mildt sagt urealistisk – medmindre han beordrer en voldsom og blodig amerikansk invasion af Gaza. Det tror de færreste i Washington trods alt på.
Det lød mere som et frikort til den yderste højrefløj i Israel samt til premierminister Netanyahu, hvis politiske fremtid afhænger af amerikansk støtte. Det lød også som amerikansk støtte til, at den af Israel besatte Vestbred er en del af Israel.
Så meget for en to-statsløsning.
’Alle’ elsker ideen
Trump udtalte, at alle, han har talt med, elsker ideen. Hvem han har talt med, afslørede præsidenten ikke. Der har næppe været mange palæstinensere med i de samtaler.
Måske mest interessant var det, at de israelske journalister næsten ikke spurgte ind til Trumps amerikanske Gaza-plan. Måske fordi de kender regionen og ved, hvor urealistisk en idé det er. Israelere ved alt om, hvad en invasion af Gaza betyder, og hvor lange udsigter der er til en idyllisk fremtid med en Trump-bygning på Mellemøstens riviera."
https://www.dr.dk/nyheder/udland/trump-usa-vil-overtage-og-eje-gazastriben-og-goere-den-til-mellemoestens-riviera,"Trump: USA vil overtage og eje Gazastriben og gøre den til ""Mellemøstens Riviera""",,,,2025-02-05T03:48:00+00:00,Dennis Kragelund,"Trump:
USA vil overtage og eje Gazastriben og gøre den til ""Mellemøstens Riviera""
Den opsigtsvækkende udmelding kom, efter Donald Trump havde holdt møde med den israelske premierminister.
Læs op
Det var noget af en nyhedsbombe den amerikanske præsident, Donald Trump, serverede på en pressekonference i Det Hvide Hus i Washington i nat dansk tid.
- USA vil overtage Gazastriben, og vi vil også gøre et stykke arbejde der. Vi vil eje den og være ansvarlige for at fjerne alle de farlige, u-eksploderede bomber og andre våben på stedet, lød det fra talerstolen.
Donald Trump sagde, at USA vil jævne området og fjerne de ødelagte bygninger, og at han vil skabe økonomisk udvikling, der vil give et ubegrænset antal jobs og boliger til områdets befolkning.
USA vil forvandle området til ""Mellemøstens Riviera"", hvor ""verdens befolkning"", inklusive palæstinensere, kan bo, sagde præsidenten.
Palæstinensere fra Gaza skal bo et andet sted
Udmeldingen kom umiddelbart efter, at Donald Trump havde mødtes med den israelske premierminister, Benjamin Netanyahu. Og de to stod da også side om side til pressemødet.
Benjamin Netanyahu havde kun roser til overs for Donald Trump, som han kaldte ""den bedste ven, Israel nogensinde har haft i Det Hvide Hus"".
- Din villighed til at tænke ud af boksen med friske idéer vil hjælpe os med at opnå alle disse mål, sagde Netanyahu til den amerikanske præsident.
- Og det er derfor, Israels befolkning har så stor respekt for dig, sagde Netanyahu.
Tidligere på aftenen havde Donald Trump sagt, at palæstinensere fra Gaza permanent bør bosætte sig et andet sted.
- Man kan ikke leve i Gaza lige nu. Jeg mener, vi har brug for en anden placering.
- Jeg synes, det bør være et sted, der vil gøre folk glade. Når man ser tilbage over årtierne, har der kun været død i Gaza.
Udelukker ikke at sende soldater til Gaza
Donald Trump blev til pressemødet spurgt, hvordan - og med hvilken myndighed - USA kan overtage og besætte Gazastriben på lang sigt.
Den amerikanske præsident svarede ikke direkte på spørgsmålet, men adspurgt til, om han vil udelukke at sende amerikanske soldater til Gaza, lød svaret, at han vil gøre, hvad der er nødvendigt.
DRs korrespondent i USA, Philip Khokhar overværede pressekonferencen, og han var meget overrasket over Trumps udmelding om, at USA ikke bare skal overtage - men eje - Gazastriben.
- Han mener, at de cirka to millioner indbyggere, der er i Gaza, skal flytte til andre lande i regionen, Jordan og Egypten. Noget, som både palæstinensere, jordanerne og egypterne hidtil har nægtet, kan finde sted.
- Men Donald Trump holdt fast og sagde, at man skal finde en løsning, der blandt andet betyder, at USA skal overtage kontrollen med Gazastriben.
Hør Philip Khokhar uddybe her:"
https://www.dr.dk/nyheder/udland/overblik-i-gaar-saenkede-moerket-sig-over-sverige-mange-spoergsmaal-staar-fortsat,,,,,2025-02-05T03:05:00+00:00,,"OVERBLIK:
I går sænkede mørket sig over Sverige. I dag står mange spørgsmål fortsat ubesvaret hen
Sveriges statsminister kalder masseskyderiet det værste i landets historie. 11 er døde, mens antallet af tilskadekomne stadig er uklart.
Læs op
Det som bare ikke må ske, er nu sket.
Sådan sagde Sveriges Statsminister, Ulf Kristersson, i går om det skyderi, der lidt over middag tirsdag fandt sted på et uddannelsessted i den svenske by Örebro.
På nuværende tidspunkt har skyderiet kostet mindst 11 personer livet, og et ukendt antal personer er sårede, i hvad der beskrives som det værste masseskyderi i Sveriges historie.
Og mens en ny dag nu gryer, er der fortsat mange ubesvarede spørgsmål.
Men her først hvad vi ved:
Det ved vi
Klokken 12.33 tirsdag fik politiet en anmeldelse om skyderi på en svensk skole. Skyderiet skete på uddannelsesstedet Komvux i Örebro. Mere specifikt på Campus Risbergska som er en voksenuddannelse for personer over 20 år.
På nuværende tidspunkt er 11 døde efter masseskyderiet. Da man endnu ikke kender det fulde omfang af de såredes tilstand, kan det dog ikke udelukkes, at dødstallet kan stige yderligere, lyder det fra en talsmand fra svensk politi.
Det er politiets klare overbevisning, at den formodede gerningsperson, der ifølge flere svenske medier er en mand i 30'erne, er blandt de omkomne.
Den formodede gerningsmand er ikke kendt af politiet i forvejen og har ikke tilknytning til en bande.
Politiet er overbeviste om, at den afdøde formodede gerningsmand handlede alene. Men de fortsætter med at efterforske bredt og udelukker ikke, at der er medgerningsmænd på fri fod.
Politiet har tirsdag været til stede på flere adresser i forbindelse med efterforskningen af skyderiet.
Ifølge politiet er der intet i deres efterforskning, der peger på, at der skulle ligge et ideologisk motiv bag den formodede gerningsmands handlinger.
Onsdag formiddag vil der blive afholdt et informationsmøde for pårørende i et lokalt konferencecenter.
Campus Risbergska, hvor skyderiet fandt sted, kommer formentlig til at være lukket resten af ugen.
Som skrevet, er der også fortsat mange spørgsmål, der endu står ubesvarede hen:
Det mangler vi svar på
Svensk politi kunne tæt på midnat tirsdag fortsat ikke sætte antal på hvor mange sårede, der er efter skyderiet. Tidligere tirsdag lød det dog, at der er tale om et ""stort"" antal.
De såredes tilstand er ligeledes ukendt.
Alderen på de tilskadekomne er ikke offentliggjort, ligesom vi ikke ved, om det drejer sig om elever eller undervisere.
Vi kender endnu ikke gerningsmandens motiv for at åbne ild på skolen. Men selvom vi endnu afventer motivet, kan det dog slås fast, at det ikke er politiets opfattelse, at der er tale om terror eller et ideologisk motiv.
Præcis hvem var gerningsmanden. Det mangler vi stadig en officiel udmelding omkring.
Selvom svensk politi altså er overbeviste om, at den formodede gerningsmand handlede alene, så udelukkes det ikke, at der er medgerningsmænd på fri fod. Derfor mangler vi fortsat en endelig afklaring i det spørgsmål.
Reaktioner
Sveriges statsminister, Ulf Kristersson, har kaldt skyderiet 'det værste' i Sveriges historie. På et pressemøde tirsdag, som du kan se et uddrag af ovenfor, sendte statsministeren blandt andet sine tanker til ofre og pårørende.
Danmarks Statsminister Mette Frederiksen skriver på X, at 'Danmark har den dybeste medfølelse med det svenske folk' og sender også sine tanker til ofrene og deres pårørende.
Flere af verdens andre statsledere har ligeledes reageret. Det gælder blandt andre Canadas premierminister, Justin Trudeau, og den finske statsminister, Petteri Orpo, der skriver på X, at han – sammen med hele Finland – sørger efter skyderiet.
Kong Frederik sender i en meddelelse til den svenske konge Carl Gustaf også sin kondolence. 'Dybt forfærdet og berørt af det brutale skyderi på en skole i Örebro i dag, sender jeg mine varmeste tanke og dybeste medfølelse til dig og hele det svenske folk', skriver Kong Frederik.
Den svenske konge har også selv reageret på skyderiet, som kongen kalder 'en forfærdelig ugerning'.
I Danmark betyder masseskyderiet, at der ikke bliver flaget, når dronning Mary og prinsesse Marie har fødselsdag henholdsvis i dag og i morgen. Justitsministeriet har i samråd med Kongehuset besluttet at aflyse flagdagene af respekt for ofrene."
https://www.dr.dk/nyheder/udland/trump-kalder-udsatte-toldkrige-en-sejr-men-han-har-ingen-grund-til-juble-siger,"Trump kalder udsatte toldkrige 'en sejr': Men han har ingen grund til at juble, siger ekspert",,,,2025-02-04T21:03:00+00:00,Jonatan Robbert Larsen,"Trump kalder udsatte toldkrige 'en sejr':
Men han har ingen grund til at juble, siger ekspert
De canadiske og mexicanske indrømmelser flugter langt fra med med den udsatte told på importerede varer på 25 procent, siger USA-ekspert.
Læs op
Breaking-bjælkerne på de canadiske nyhedskanaler var gule og røde i nat, da nyheden om, at Donald Trumps varslede toldkrig med Canada var blevet udskudt en måned, tikkede ind.
Efter meldingen
skrev den
canadiske premierminister
, Justin Trudeau, at han efter en telefonsamtale med Donald Trump var gået med til at øge grænsekontrollen ved grænsen.
Og det var ikke kun i Canada, at handelskrigen blev stoppet i 11. time. Tidligere på dagen skrev Mexicos præsident, Claudia Sheinbaum, også på
X
, at Mexico omgående ville sende soldater til den nordlige grænse
Men hvis man kradser i lakken på de indrømmelser, som Canada og Mexico har gjort sig, så er de slet ikke så store, som man ellers har kunnet forstå på Donald Trump og folkene omkring ham. Det fortæller Mads Dalgaard, der er tidligere indenrigspolitisk rådgiver på den danske ambassade i Washington.
- Donald Trumps superstyrke er, at uanset hvad der sker, så erklærer han total sejr. Og det er nok det, vi har været vidne til her, siger han.
Biden klarede det samme med et hurtigt telefonopkald
10.000 soldater fra den mexicanske nationalgarde skal sendes til den nordlige grænse, hvor de skal forhindre narkotikahandel fra Mexico til USA, især fentanyl.
Det var meldingen fra Mexicos præsident mandag, da hun under et pressemøde fortalte, at hun havde indgået en aftale med Donald Trump.
Og i bytte for en undgået told på mexicanske varer 25 procent, er det en svag indrømmelse, siger Mads Dalgaard.
- 10.000 er selvfølgelig mange, men hvis vi går tilbage i tiden, fik Joe Biden også Mexicos præsident til at udstationere det nøjagtig samme antal til grænsen, men uden at true med økonomisk armageddon.
- Til trods for alle de trusler, som Donald Trump kom med, så fik han i virkeligheden bare det samme som Joe Biden fik blot ved at tage telefonen og ringe, siger han.
Mystiske canadiske indrømmelser
Hvis de mexicanske indrømmelser er en tynd kop te, er de canadiske et tomt glas.
Der er nemlig ikke noget nyt i det, som Justin Trudeau har lovet Donald Trump i bytte for den udsatte told på importerede varer på 25 procent, fortæller Mads Dalgaard, der kalder de canadiske indrømmelser ""mystiske"".
Canada lovede Donald Trump at investere 1,3 milliarder dollar i at opruste omkring grænsen. Men den plan blev allerede annonceret i december 2024, kan man læse på den
canadiske regerings hjemmeside.
- Så Canada har i bund og grund bare lovet at gøre det, de allerede havde annonceret, at de ville. Det er på ingen måde indrømmelser, der flugter med det enorme våben, det er, at lægge 25 procent importtold på canadiske varer, sigre Mads Dalgaard.
En mulig vej ud
- Toldsats er det smukkeste ord i ordbogen.
Sådan sagde Donald Trump den 21. januar.
Derfor kan man undre sig over, hvorfor præsidenten besluttede at pause de toldsatser på importerede varer fra Mexico og Canada, der ellers skulle være trådt i kraft fra dags dato klokken 06.01 dansk tid.
Spørger man Mads Dalgaard, skyldes det, at konsekvensen af gennemførslen af toldsatserne er kommet lidt for tæt på.
Aktiemarkedet er faldet så meget, og man har indset, at toldsatserne ville føre til prisstigninger hos den amerikanske forbruger.
- Derfor har Donald Trump skulle finde en måde at komme ud af dette her på. Og så har man udskudt det en måned og så kaldt det en sejr, siger han.
Du kan høre hele indslaget med Mads Dalgaard i dagens udgave af P1-Orientering ved at klikke på
dette link
:"
https://www.dr.dk/nyheder/udland/sveriges-statsminister-kalder-masseskyderiet-det-vaerste-i-landets-historie,Sveriges statsminister kalder masseskyderiet 'det værste' i landets historie,,,,2025-02-04T20:04:00+00:00,Mathias Oldager,"Sveriges statsminister kalder masseskyderiet 'det værste' i landets historie
Den svenske statsminister satte på et pressemøde ord på det skoleskyderi, der har sendt chokbølger gennem Sverige.
Læs op
Det var en berørt svensk statsminister, der stillede sig op foran pressen her til aften.
Landet har været vidne til ""det værste masseskyderi i svensk historie"", slog han fast.
Et skyderi på et uddannelsessted i byen Örebro har kostet ""omkring ti personer"" livet, slog svensk politi fast tidligere i dag.
Et masseskyeri med skader i sådan et omfang,
at politiet ved deres pressemøde ikke satte et eksakt tal på antallet af dræbte
.
- Det er svært at begribe omfanget af det, der er sket i dag. Det mørke, der lægger sig over Sverige, lød det fra statsminister Ulf Kristersson.
Kristersson siger, at ""det, som ikke må ske, er sket"". Han siger, at der er tale om en ""brutalt dødelig"" voldshandling
- Endnu mangler mange svar. Jeg kan heller ikke give dem.
Tanker til ofrene
Statsministeren brugte også en del tid på at tale til alle dem, der er blevet påvirket af sagen dagen igennem.
- Mine og vore tanker går til ofrene og deres pårørende, venner og familier, sagde Ulf Kristersson.
- Vi tænker også på alle elever på skolen og på børn og unge rundtomkring i Örebro, hvis skoledag blev udskiftet med barrikadering og angst.
Men regeringen er bestemt ikke de eneste, der har sendt velmenende tanker.
Oppositionslederen Magdalena Andersson fra det svenske socialedemokrati siger til SVT, at det er en sorgens dag.
- Mine tanker går selvfølgelig til de berørte, der gik i skole på en almindelig dag, lærere, der gik på arbejde, pedellerne. Jeg tænker også på de politibetjente, der arbejdede i dag med deres liv på spil, siger hun til SVT.
- Det er en virkelig forfærdelig begivenhed, og at så mange fuldstændig uskyldige mennesker er blevet ramt af denne vold.
Den danske statsminister, Mette Frederiksen (S), har også sat ord på det, der er sket for vores naboland.
- Forfærdelige meldinger fra Örebro, Sverige. Mine tanker går til ofrene og deres pårørende. Danmark har den dybeste medfølelse med det svenske folk, skriver hun.
Følg den seneste udvikling i sagen i DR's liveblog:"
https://www.dr.dk/nyheder/udland/nogle-kalder-ham-gal-andre-genial-hvem-er-argentinas-praesident-der-turnerer-landet,"Nogle kalder ham gal, andre genial: Hvem er Argentinas præsident, der turnerer landet rundt med en motorsav?",,,,2025-02-04T18:55:00+00:00,Mathilde Faurby,"Nogle kalder ham gal, andre genial:
Hvem er Argentinas præsident, der turnerer landet rundt med en motorsav?
Argentinas præsident ville stort set fjerne staten, og nu viser det sig at have gavnet økonomien. Men der er en bagside.
Læs op
Det var til nogens glæde og andres rædsel, at den ultraliberale Javier Milei i 2023 indtog præsidentembedet i Argentina en tid, hvor statskassen var rødglødende og inflationen eksploderet.
En mand, der blandt andet har økonom, rockstjerne, fodboldmålmand og tantrasexlærer på cv'et og eftersigende taler med sine døde hunde.
En mand, der kort tid inden valgsejren var fuldstændig ukendt, men på rekordtid blev verdenskendt for at turnere Argentina tyndt med en mortorsav. Et klart signal om, at han ville flænse alt, der hed velfærdsstat, hvis han kom til magten.
Og til magten kom han med en overlegen sejr på 56 procent af stemmerne.
Knap et år og to måneder inde i sin valgperiode har han holdt, hvad han lovede.
Han har reduceret antallet af ministerier fra 18 til otte, fyret mere end 30.000 statsansatte, stoppet det meste støtte til lokale myndigheder og fastfrosset den offentlige sektors lønninger og pension.
Og det virker. I hvert fald når man kigger på tallene, hvor inflationen er styrtdykket og de argentinske aktier skudt i vejret. En udvikling, der er blevet bemærket af både Elon Musk og Donald Trump, der har kaldt Javier Mileis præstation ""fantastisk"".
Se et klip fra Horisonts udsendelse om Javier Milei her:
Bagsiden af medaljen
På gaden i hovedstaden Buenos Aires ser man dog de mennesker, der betaler prisen for de pæne tal.
- Mennesker, der før levede af hjælp fra staten, men nu er endt på gaden, fortæller DR's korrespondent i Sydamerika, Kristian Almblad.
I 40 år har omkring en fjerdedel af befolkningen befundet sig under fattigdomsgrænsen. Siden Javier Milei kom til magten, er tallet
steget til 53 procent
.
Det har fået argentinere til at gå på gaden i protest. Én af kritikerne er influenceren Candelaria Botto.
- Han er farlig for Argentina. Vi hører i nyhederne om en pensionist, der vil sætte ild til sig selv, fordi hans medicintilskud er skåret væk. Det er et tydeligt eksempel på den magt, en præsident har over landet, fortæller hun.
Se Candelaria Botto udfolde sin kritik i
Horisont
:
Det har dog ikke skræmt mange væk. I november sidste år støttede
56 procent af befolkningen
Milei. Præcis lige så mange, der stemte ham til magten året forinden.
Og paradoksalt nok er det netop i de lavere socialklasser, Milei finder sin opbakning, fortæller DR's korrespondent i Sydamerika, Kristian Almblad.
- For dem repræsenterer Mileis motorsav et opgør med den gamle politiske elite, korruption og et statsapparat der har vokset sig så stort, at flere føler, at deres penge forsvinder ned i en bundløs statskasse.
To af støtterne hedder Francisco og Ariana, og de er sammen med deres børn en del af Argentinas lavere middelklasse. En klasse, der næsten per automatik har stemt på den argentinske venstrefløj. Men til valget i 2023 tog parret et radikalt anderledes valg og stemte på Milei, fordi han lovede at få inflationen under kontrol.
- Jeg synes, han har gang i noget, ingen har gjort før. Vi stemte på ham for vores børns skyld, fortæller Ariana, der sammen med Franciscos job som budbringer med nød og næppe kan forsørge deres tre børn og betale husleje.
Se Francisco og Ariana fortælle om deres opbakning til Milei i
Horisont
:
Et opgør med 'venstreorienterede lortemennesker'
Francisco og Ariana satte deres kryds til et valg, der havde historisk lav valgdeltagelse. Argentinernes apati over for politik var tydeligere end nogensinde og udtryk for et opgør med venstrefløjen, der havde siddet på magten i 16 af de forgangne 20 år.
En venstrefløj, som Javier Milei ynder at kalde ""venstreorienterede lortemennesker"", og som siden finanskrisen i 2007 har finansieret den offentlige økonomi med lån og gældsat sig til op over ørerne.
Derfor var Milei et friskt pust, da han for knap fem år siden tonede frem på sociale medier, fortæller Kristian Almblad.
- Hans brandtaler om behovet for frihed ramte rigtig godt ned i en befolkning, der var ramt af meget hårde COVID-restriktioner og nedlukninger.
Og så ved han, hvad der virker på sociale medier, hvor han selv skriver de mange opslag, der flyder i en lind strøm døgnet rundt, fortæller Kristian Almblad.
- Da han siden begyndte at dukke op i mere traditionelle medier og tv-shows viste det sig hurtigt, at hans ligefremme og til tider meget aggressive fremtoning faldt i god jord hos mange i Argentina.
Og ligefrem var han. I en
TV-debat i 2018
kaldte han staten ""den pædofile i børnehaven, hvor børnene er lænket og smurt ind i vaseline."" Da han blev valgt som præsident lød det, at staten var en ""voldelig, kriminel organisation.""
Men han har fat i noget, mener Francisco og Ariana, der hver dag kæmper med at få pengene til at passe.
- Det ideelle ville være, at vores tre børn får en reel fremtid. Hvor de kan få et arbejde efter studierne og få råd til at købe et hus og for eksempel en motorcykel eller bil, drømmer Ariana.
Og håbet hedder Javier Milei.
- Det er en bitter pille, men det er jo kuren, siger hun."
https://www.dr.dk/nyheder/udland/svensk-politi-mindst-ti-draebte-i-skyderi-paa-skole-i-orebro,Svensk politi: Omkring ti dræbte i skyderi på skole i Örebro,,,,2025-02-04T17:42:00+00:00,Mathias Oldager,"Svensk politi:
Omkring ti dræbte i skyderi på skole i Örebro
Den formodede gerningsmand er ikke kendt af politiet, og de mener, at personen er blandt de døde.
Læs op
""Omkring ti"" personer er blevet dræbt i skyderi i Örebro, oplyser svensk politi på pressemøde.
- Grunden til, at vi ikke kan være mere specifikke på nuværende tidspunkt, er, at skaderne er så omfattende, siger politichef Roberto Eid Forest på et pressemøde.
Der står videre, at de arbejder på identifikation af de omkomne og yderligere efterforskning af, hvem der står bag angrebet.
- Vi mener ikke, der ligger et terrormotiv bag, men vi er tidligt i efterforskningen, siger politiet på pressemødet, siger politichefen.
Svensk politi mener, at gerningsmanden er blandt de personer, der er døde, men ellers er der ikke offentliggjort mange detaljer.
Politichefen peger dog på, at gerningsmanden formentlig har handlet alene og ikke tidligere var kendt af politiet eller menes at have forbindelser til noget kriminelt netværk.
Han tør dog ikke udelukke, at flere personer er involveret.
Stor uvished dagen igennem
Det var omkring klokken 12.30, at der kom en melding om skyderi på skolen.
I løbet af eftermiddagen var der stor uvished om situationen med meldinger om flere dræbte i svenske medier, mens politiet ikke ønskede at bekræfte meldingerne.
Uddannelsesstedet hedder Campus Risbergska og er en voksen- og ungdomsskole, der tilbyder fag på både grundskole- og gymnasieniveau.
Fordi politiet fortsat arbejder med at identificere folk og end ikke kan give et specifikt tal på antallet af døde, så er alderen på de omkomne endnu ikke bekræftet.
- Det er en meget smertefuld dag for hele Sverige, sagde Sveriges statsminister, Ulf Kristersson, sagt om hændelsen.
Statsministeren holder senere på aften pressemøde om sagen sammen med justitsministeren.
Den svenske regering er i tæt kontakt med Politistyrelsen og ""følger udviklingen nøje"", har statsministeren meddelt.
Følg med i den seneste udvikling i sagen i DR's liveblog:"
https://www.dr.dk/nyheder/udland/tysk-kanslerfavorit-fortsaetter-haard-kurs-paa-asylomraadet-gambler-med-sikker,Tysk kanslerfavorit fortsætter hård kurs på asylområdet: 'Gambler med sikker valgsejr',,,,2025-02-04T16:57:00+00:00,Thomas Jorsal,"Tysk kanslerfavorit fortsætter hård kurs på asylområdet:
'Gambler med sikker valgsejr'
Friedrich Merz forsøger at gå en svær balancegang, hvor han vil føre en hård linje på immigrationsområdet, men samtidig lægge afstand til højrefløjspartiet AfD.
Læs op
Der blev skrevet historie, da CDU's partileder, Friedrich Merz, i sidste uge åbnede døren på klem for højrefløjspartiet Alternative Für Deutschland (AfD).
Siden har flere af de øvrige partier i den tyske forbundsdag tordnet mod CDU-lederen for at nedbryde den såkaldte brandmur, der har holdt tyske højrefløjspartier fra politisk indflydelse siden 2. Verdenskrig.
Men på en partikongres mandag understregede Friedrich Merz, at han og CDU vil følge en hård linje på immigrationsområdet.
- Udbrudet af vold i vores gader omkring begivenheder som nytårsaften og 1. maj, udhuler befolkningens tillid til lov og orden, og får vores stat til at fremstå magtesløs.
Her refererer Merz til
en sag
på nytårsaften for nogle år siden, hvor personer med hovedsagligt arabisk og nordafkrikansk afstamning udførte masseovergreb på kvinder under nytårsaften i den tyske storby Köln.
Svær balancegang
Men samtidig med at Friedrich Merz gentog sit partis hårde linje på immigration, forsikrede han i sin tale på gårsdagens partikongres, at man ikke vil samarbejde med AfD.
- Jeg kan forsikre de tyske vælgere om, at vi ikke vil arbejde sammen med partiet, der kalder sig Alternative Für Deutschland. Ikke før valget, ikke efter valget, aldrig.
Det kan måske være svært at forstå, hvad sidste uges postyr om Friedrich Merz' flirten med AfD gik ud på, når han nu så klart afviser at samarbejde med dem efter valget om nogle uger.
Men djævlen ligger i detaljen.
De etablerede tyske partier i Tyskland har siden 2. Verdenskrig nægtet at samarbejde på nogen som helst måde med højrefløjspartier.
Det vil sige, at selvom et højreorienteret parti i Tysklands forbundsdag stemte for et lovforslag fra eksempelvis CDU, så ville CDU ikke medregne stemmerne fra højrefløjen.
Men i sidste uge stillede CDU med Merz i spidsen et ikke-bindende lovforslag om en række stramninger på asylområdet. Blandt andet at asylansøgere skulle kunne afvises ved Tysklands grænser.
Her stemte AfD for, og CDU accepterede disse stemmer, og det var dét, som blev kaldt et nybrud i tysk politik, og som fik sindende til at koge hos mange tyskere.
Forslaget blev stemt igennem med 348 stemmer for. 345 stemte imod, så AfD's stemmer spillede en afgørende rolle, selvom forslaget altså var ikke-bindende.
Favorit til valgsejr
Kristenkonservative CDU har længe ført klart i meningsmålingerne.
Her har partiet ligget stødt omkring 30 procent. Udfordringen for CDU ligger i de begrænsede muligheder for at danne regering efter valget. Som beskrevet ovenfor ønsker CDU altså ikke at samarbejde med AfD, der ligger til at få omkring 20 procent af stemmerne.
Dermed er der nærmest kun socialdemokratiet og de grønne tilbage for CDU at vende sig mod, og de har reageret kraftigt på Merz' flirten med AfD i sidste uge.
- Når brandmuren falder, åbner det for, partier på den yderste højrefløj kan deltage i regeringen. Det vil være en utilgivelig fejltagelse, lød det fra Forbundskansler Scholz fra det tyske soicialdemokrati i forbindelse med sidste uges kontroversielle afstemning.
Socialdemokratiet indgik indtil november i en bred koalition med de grønne og det liberale FDP. Grundet uenigheder på det økonomiske område brød regeringen sammen i november.
Alle tre partier døjer her i valgkampens slutspurt med
dårlige meningsmålinger
, og FDP ligger faretruende tæt på den høje tyske spærregrænse på 5 procent.
Titusinder tyskere gik i weekenden på gaden for at vise deres utilfredshed med Merz' flirten med højrefløjspartiet AfD. Videoen her er fra Hamborg.
En række terrorangreb
Egentlig var der lagt op til, at det tyske valg skulle handle om spørgsmål som landets økonomiske udfordringer og sikkerhed ovenpå Ruslands aggressive fremfærd.
Men en række terrorangreb begået af afviste asylansøgere har fået immigration ind som valgtema nummer et.
For et par uger siden dræbte en 28-årig afvist afghansk asylansøger to personer i en park i den lille tyske by Aschaffenburg. Den ene af de dræbte var en toårig dreng.
Kort før jul døde seks personer og flere hundrede blev såret, da en gerningsmand kørte en bil gennem et julemarked i byen Magdeburg. Den mistænkte er en 50-årig saudiaraber.
I slutningen af august blev tre personer knivdræbt under en byfest i den vesttyske by Solingen. Den mistænkte gerningsmand er her en syrisk asylansøger.
Tyskerne går til valg søndag den 23. februar."
https://www.dr.dk/nyheder/udland/loefter-satte-i-11-time-stopper-amerikansk-toldkrig-her-er-hvad-usa-mexico-og-canada,,,,,2025-02-04T15:54:00+00:00,,"Løfter satte i 11. time stopper for amerikansk toldkrig:
Her er, hvad USA, Mexico og Canada er blevet enige om
Canada og Mexico styrker begge bevogtningen ved grænsen til USA for at undgå toldkrig.
Læs op
Pistolen var ladt og sigtekornet rettet mod sit mål, da USA i weekenden gjorde klar til toldkrig med sine naboer.
Men efter telefonmøder med både Canadas premierminister, Justin Trudeau, og Mexicos præsident, Claudia Sheinbaum, fandt den toldelskende Donald Trump kompromiser med de to lande, så pistolen i toldkrigen på det amerikanske kontinent ikke gik af. I hvert fald ikke i denne omgang.
I stedet har Donald Trump lavet aftaler med de to lande, som sætter toldkrigen på pause i 30 dage. Til gengæld skal Canada og Mexico hjælpe til med at løse nogle af de problemer, som Trump har brugt som argument for at indføre de højere toldsatser.
Nedenfor kan du få overblikket over, hvad de nye aftaler går ud på, og hvordan Trumps toldkrig ellers ser ud lige nu.
Mexico indsætter 10.000 mand ved grænsen
Fentanyl og illegale migranter. De ord har været nævnt flere gange af Trump, når han har talt om told på mexicanske varer. Og det er de to ting, Mexicos præsident, Claudia Sheinbaum, har lovet at hjælpe endnu mere med at bekæmpe.
Mexico vil nemlig indsætte 10.000 personer fra landets nationalgarde ved grænsen til USA. De skal sørge for, at strømmen af migranter og fentanyl mindskes til USA.
Landet syd for USA har allerede gjort flere ting for at begrænset presset på USA. Der er allerede lavet flere kontrolposter langs grænsen, og Claudia Sheinbaum har tidligere fortalt, at Mexico har beslaglagt 20 millioner doser fentanyl og tilbageholdt over 10.000 personer, siden hun fik præsidentposten i oktober.
Aftalen mellem USA og Mexico betyder også, at de to lande skal samarbejde mere om sikkerhed, handel og ikke mindst indsatsen for at forhindre våbensmugling fra Mexico til USA.
Canada lover yderligere samarbejde
Et par timer efter Donald Trumps samtale med Claudia Sheinbaum var det Justin Trudeaus tur til at få Trump i røret. Her lykkedes det også at sætte toldkrigen på pause i 30 dage.
Til gengæld har Trudeau lovet øget grænsekontrol og overvågning af verdens længste grænse på land, som samlet er på over 8.000 kilometer.
Trudeau skriver på X, at Canada vil bruge 1,3 milliarder canadiske dollar på at styrke grænsen. Det svarer til 6,5 milliarder kroner.
Pengene skal bruges til helikoptere, personel og ny teknologi, men pengene skal også bruges til at forbedre koordineringen med USA.
Her er målet også at forhindre fentanyl i at komme over grænsen til USA.
Canada vil også oprette en ny myndighed, der skal bekæmpe fentanylkarteller, som i fremtiden vil blive sidestillet med terrorister.
Trudeau har også underskrevet et nyt efterretningsdirektiv om organiseret kriminalitet og fentanyl, som vil blive understøttet med 200 millioner dollars. Det svarer til en milliard danske kroner.
Canadas premierminister skriver også, at det er tæt på 10.000 mand, der skal udgøre såkaldt ”frontlinjepersonel”. Trudeau skriver, at de allerede er i gang med arbejdet. Derfor er det usikkert, om der er tale om en forøgelse af personale.
Kina slap ikke for ekstra told
Fentanylkrisen i USA er ikke vores problem, men USA’s.
Sådan lød det i weekenden fra Kinas regering, efter Trump i fredags truede med told mod Mexico, Canada og Kina.
Trump mener nemlig, at Kina ikke gør nok for at stoppe leverancerne af fentanyl og ingredienserne til at producere det.
Dog lykkedes det ikke Kina at forhandle en aftale på plads inden i dag. Derfor er toldsatsen på kinesiske varer nu yderligere sat op med ti procent, hvilket i dag fik kineserne til at svare igen.
Kineserne lægger fra 10. februar ti procent ekstra told på amerikansk råolie, diverse biler og landbrugsudstyr. Derudover bliver der lagt yderligere 15 procent told på import af amerikansk kul og flydende naturgas.
Selvom de amerikanske toldsatser er steget på kinesiske varer gennem flere præsidentperioder, så kan det dog være, at den seneste told mod Kina kan forsvinde igen. Det Hvide Hus har nemlig meddelt, at Trump den kinesiske præsident, Xi Jinping, vil tale sammen senere på ugen.
Desuden har Kina klaget til Verdenshandelsorganisationen (WTO) over USA's øgede told.
En rapport fra de amerikanske myndigheder fra 2020 viste, at størstedelen af fentanylen i USA oprindeligt stammer fra Kina.
Hvad med EU?
Trump har i de seneste dage fastholdt, at EU også vil blive ramt af en straftold. Selvom USA’s nabolande har fået 30 toldfri dage mere, så vurderer cheføkonom i Danske Bank, Las Olsen, dog ikke, at vi i EU skal være alt for optimistiske.
- Trump sætter en ære i det uforudsigelige, så vi må vente og se, hvad der sker. Det ændrer ikke ved, at der stadig er en kæmpe risiko for en handelskrig og told mod Europa, siger han.
Donald Trump sagde i søndags, at det helt sikkert vil ske mod EU.
- De har virkelig udnyttet os. Underskuddet på handelsbalancen er over 300 milliarder dollar. De aftager ikke vores biler og landbrugsprodukter. De aftager næsten ingenting, og vi aftager alt fra dem, lød det fra Donald Trump.
I 2023 eksporterede EU for 502 milliarder euro til USA. Derimod importerede EU for 344 milliarder euro fra USA. Dermed havde EU et handelsoverskud med USA på 158 milliarder euro."
https://www.dr.dk/nyheder/udland/svensk-politi-flere-gerningsmaend-kan-vaere-paa-fri-fod,Svensk politi: Flere gerningsmænd kan være på fri fod efter skyderi på skole,,,,2025-02-04T15:07:00+00:00,Birgitte Skovlund Asmussen,"Svensk politi:
Flere gerningsmænd kan være på fri fod efter skyderi på skole
Fem personer er blevet ramt af skud på skolen.
Læs op
Én af de fem personer, der er blevet ramt af skud på en svensk skole, formodes at stå bag skyderiet.
Det fortæller svensk politi på et pressemøde efter skyderiet, der skete på uddannelsesstedet Komvux i Örebro, mere specifikt Campus Risbergska, som er en voksenuddannelse for personer over 20 år.
Den formodede gerningsperson er en mand, men derudover vil politiet ikke komme nærmere ind på vedkommendes tilstand eller forholdene omkring ham.
Politiet oplyser, at der potentielt er flere gerningspersoner på fri fod.
Foruden den mistænkte gerningsmand er fire andre også blevet ramt af skud på skolen. De er alle blevet transporteret til sygehuset.
I alt er fire ud af fem tilskadekomne blevet opereret, hvoraf to personer er i stabil tilstand efter operation.
Én er i alvorlig tilstand, og én er kommet lettere til skade, oplyser politiet. Den sidste person er der ikke oplysninger om.
'Meget alvorlig' hændelse
Politiet har siden kort efter 12.33, hvor de modtog anmeldelsen om skyderiet, været massivt til stede med flere betjente, ambulancer og en helikopter.
Videon er blevet filmet fra et vindue på en nærliggende folkeskole, hvor man kan høre flere skud fra Campus Risbergska i Örebro. ADVARSEL: VOLDSOMT INDHOLD.
Til at starte med blev både elever og lærere på Campus Risbergska tilbageholdt i tilfælde af, at der ville ske flere angreb.
- Nu tror vi ikke længere på det, og vi har påbegyndt evakuering. Vi ønsker dog stadig ikke offentligheden på stedet, fordi politiaktionen stadig er i gang, skriver svensk politi på sin hjemmeside.
Skyderiet på skolen beskrives af politiet som en ""meget alvorlig"" hændelse, og en tryghedsskabende indsats pågår omkring skolen, ligsom flere nærliggende skoler også bliver evakueret.
Ubesvarede spørgsmål
Der er på nuværende tidspunkt stadig en del ubesvarede spørgsmål i forbindelse med skudepisoden, fordi politiet holder kortene tæt ind til kroppen af hensyn til efterforskningen.
Vi ved, at fem personer er blevet kørt til sygehuset, men flere svenske medier,
heriblandt SVT
, har oplysninger om, at der er dræbte blandt ofrene.
Til pressemødet spurgte flere svenske journalister, om nogen var blevet dræbt under skudepisoden. Politiet undgik at svare på spørgsmålet.
Det kan på nuværende tidspunkt altså ikke udelukkes, at nogen er omkommet som følge af skyderiet.
Vi ved også, at politiet formoder, at den ene tilskadekomne er gerningsmanden, og at der potentielt er medgerningsmænd på fri fod. Det er altså stadig et ubesvaret spørgsmål om og eventuelt hvor mange gerningspersoner, der har stået bag skyderiet.
Motivet for skyderiet er også ukendt.
DR følger udviklingen tæt i
vores liveblog her:"
https://www.dr.dk/nyheder/udland/analyse-netanyahus-besoeg-hos-trump-aabner-en-afgoerende-maaned-vaabenhvilen-i-gaza,Analyse: Netanyahus besøg hos Trump åbner en afgørende måned for våbenhvilen i Gaza,,Krig mellem Israel og Hamas,,2025-02-04T14:45:00+00:00,,"Analyse:
Netanyahus besøg hos Trump åbner en afgørende måned for våbenhvilen i Gaza
Israels premierminister håber på amerikansk støtte til at genoptage krigen, men præsident Trump har andre planer i Mellemøsten.
Læs op
Premierminister Benjamin Netanyahu virkede glad og optimistisk, da han rejste afsted mod Washington D.C. og Det Hvide Hus i weekenden.
""Et meget vigtigt møde"" kaldte han besøget og sine møder først med præsident Donald Trump og hans særlige udsending til Mellemøsten, Steve Witkoff.
Det har han mildest talt ret i.
Netanyahus besøg i Washington bliver set som begyndelsen på forhandlinger om den næste fase af våbenhvilen i Gaza - den fase som handler om en permanent fred og israelsk tilbagetrækning.
Ifølge aftalen mellem Israel og Hamas skulle netop de forhandlinger begynde på aftalens 16. dag, altså i går, mandag.
Efter Netanyahus første møder i Washington D.C. annoncerede den israelske premierministers kontor, at Israel forbereder sig på at sende forhandlere til Qatar for officielt at begynde forhandlingerne.
Men spørgmålet om Gaza er uden tvivl højt på dagsordenen, når de to ledere mødes i dag.
Netanyahus klemme
Det var Trump, som vred armen om på Netanyahu for at indgå våbenvilen inden Trumps indsættelse i januar. Selv få dage inden aftalen trådte i kraft, afviste Netanyahu at forpligte sig til permanent fred i Gaza. Nu kommer han til Trump for at sikre sig USA's støtte til eventuelt at genoptage krigen.
Den israelske leders erklærede mål i Gaza er at udslette Hamas og sørge for, at den militante bevægelse samt dens administrative gren ikke længere vil kontrollere Gaza. Selvom Hamas er svækket, er bevægelsen stadig ved magten, se bare på billederne fra Gaza af frigivelserne af gidsler, som håndteres af maskerede og bevæbnede Hamas-krigere.
Netanyahu er under pres fra den yderste højrefløj i sin egen regeringskoalition, som truer med at vælte ham, hvis ikke Israel fortsætter krigen efter våbenhvilens første fase.
Oppositionspartier har sagt, at de vil holde hånden under regeringen, så Netanyahu ikke mister magten på at indgå fred. Men truslen fra Netanyahus egen base skaber usikkerhed.
Derfor har Netanyahu, siden kampene blev indstillet i januar, talt om at genoptage dem - men Donald Trump har andre planer i Mellemøsten.
Trump vil være fredsstifter
Godt nok har Trump ikke noget principielt forhold til Gaza, palæstinenserne eller deres ønske om selvstændighed.
I sin forrige regeringsperiode flyttede han den amerikanske ambassade til Jerusalem, trak USA ud af atomaftalen med Iran og anerkendte de besatte Golanhøjder som israelske.
For nylig foreslog han henslængt at flytte palæstinensere fra Gaza til Jordan og Egypten til stor jubel for den israelske bosætterbevægelse, som håber på at besætte Gaza.
Alligevel får Netanyahu formentlig svært ved at overbevise Trump om mere krig i Gaza.
Den amerikanske præsidents mål i Mellemøsten er at indgå en aftale med Saudi-Arabien, som blandt andet vil betyde salg af amerikanske våben samt en normaliseringsaftale mellem netop Israel og saudierne.
Sådan en aftale vil blive set som et væsentligt skridt mod stabilitet i regionen og noget, præsident Trump vil blive husket for for eftertiden.
Det bliver formentlig svært for Netanyahu at overbevise Trump om at tage hensyn til Netanyahus egen situation derhjemme på bekostning af Trumps ambitioner. Lyt blot til Trumps egne ord fra sin indsættelsestale den 20. januar:
- Min stolteste arv vil være som fredsstifter og forsoner.
Netanyahu kan vælge at genoptage bombardementerne og krigen i Gaza, selvom Trump er uenig, men risikerer dermed forholdet til Israels vigtigste allierede og største økonomiske støtte.
Nok har de to ledere på overfladen et personligt venskab, men Trump kræver loyalitet, og det har før slået gnister. Som da Netanyahu i 2020 ønskede Joe Biden tillykke med valgsejren, og Donald Trump kvitterede med et “fuck ham” om Netanyahu i et
interview
.
Netanyahu kan også vælge at følge Trumps ønske og gå dedikeret ind i forhandlingerne om en permanent fred i Gaza samt israelsk tilbagetrækning og dermed også få de sidste gidsler hjem.
Det kan koste ham regeringsmagten - et flertal af israelerne ønsker valg, så snart krigen er slut - men belønningen kan være en normaliseringsaftale med Saudi-Arabien og amerikansk støtte til israelske bosætterambitioner på den besatte Vestbred.
Analytikere peger også på en tredje vej, den israelske leder kan gå: At trække tiden og lede efter en mulighed for at skyde skylden på Hamas, for at krigen igen bryder ud.
Den kommende tid vil vise, hvordan fremtiden ser ud for freden."
https://www.dr.dk/nyheder/udland/flere-personer-er-blevet-skudt-paa-en-skole-i-sverige,,,,,2025-02-04T13:00:00+00:00,,"LIVE:
Flere personer er blevet skudt på en skole i Sverige
På nuværende tidspunkt har 11 mistet livet i tirsdagens skoleskyderi i Örebro.
Læs op
Flere personer meldes dræbt efter skyderi ved en skole i Örebro i Sverige. Følg den seneste udvikling i sagen her."
https://www.dr.dk/nyheder/udland/kina-indfoerer-ekstratold-paa-amerikansk-energi-chefoekonom-ser-det-som-et-traek,Kina indfører ekstratold på amerikansk energi: Cheføkonom ser det som et træk for at genere Trump,,,,2025-02-04T09:39:00+00:00,Silas Bay Nielsen,"Kina indfører ekstratold på amerikansk energi:
Cheføkonom ser det som et træk for at genere Trump
Toldkrigen mellem USA og Kina gør usikkerheden større, og det rammer den globale handel, siger Las Olsen.
Læs op
Selvom Canada og Mexico foreløbig slipper for told, så ser det anderledes ud for Kina.
USA's nye toldsats på yderligere ti procent på kinesiske varer har fået Kina til at øge tolden på flere amerikanske varer.
Blandt andet kommer der ti procent ekstra told på råolie, diverse biler og landbrugsprodukter. Og for import af kul og flydende naturgas til Kina lægges der yderligere 15 procent told oven i prisen.
Mens USA's told træder i kraft i dag, træder de kinesiske toldsatser i kraft 10. februar.
Selvom USA og Kina har haft gang i en toldkonflikt i flere år, både med Trump og Biden i Det Hvide Hus, så ser Las Olsen, der er cheføkonom i Danske Bank, den nye udvikling som en skærpelse.
Han peger på, at der i forvejen har været relativ høj told på varer mellem de to lande.
- Det her er yderligere en eskalering, der betyder dyrere varer. Og det vil særligt være amerikanerne, som vil være i skudlinjen, fordi de importerer flere varer fra Kina, end Kina importerer fra USA, siger cheføkonomen.
Kina sender provokation til Trump
Når Kina vælger at skrue tolden endnu højere op på kul og flydende naturgas, ser Las Olsen det som et politisk træk. Kina har nemlig en stor import af energi for at holde sin produktion kørende, så derfor ser Las Olsen det ikke som et særligt logisk træk at øge tolden mere på energi set fra kinesisk side.
- Jeg ser det mere som et træk for at genere Donald Trump, fordi han er glad for den amerikanske energiproduktion, siger Danske Banks cheføkonom.
Det, der dog lige nu er en fordel for de amerikanske forbrugere, er udviklingen på den kinesiske valuta, yuan, og den amerikanske dollar.
Den amerikanske dollar er nemlig steget meget i forhold til yuanen. Det betyder, at amerikanerne skal betale færre dollar for at købe kinesiske varer, så amerikanerne vil lige nu ikke kunne mærke toldstigningen så meget, lyder det fra Las Olsen.
- Men det kommer alligevel til at undergrave velstanden i USA på langt sigt. For told gør handel mere besværlig, og valutakurserne kan hurtigt ændre sig, siger han.
Toldtrusler gør det sværere for virksomheder at investere
Derudover undergraver Trumps toldkrig og trusler hele frihandelssystemet, som giver os billigere varer. For når fremtiden bliver mere uforudsigeligt, og et land eller en toldunion hurtigt kan blive truet af told, så ved virksomhederne ikke, hvor de skal placere deres produktion.
- Det kan betyde, at store virksomheder – også danske – genovervejer, om de skal bygge nye fabrikker i USA eller Kina. Og hvis usikkerheden er for stor, kan det være, de helt lader være, siger Las Olsen.
Donald Trumps toldtrusler over for EU, mener Las Olsen dog stadig skal tages seriøst – også selvom de canadiske og mexicanske toldsatser på pause.
- Trump sætter en ære i det uforudsigelige, så vi må vente og se, hvad der sker. Det ændrer ikke ved, at der stadig er en kæmpe risiko for en handelskrig og told mod Europa, siger han.
Du kan følge toldsituation i USA og Kina på vores blog her:"
https://www.dr.dk/nyheder/udland/valg-i-usa/morgenpost-fra-usa-i-dag-besoeger-netanyahu-usa-her-er-tre-centrale,,Valg i USA,Morgenpost fra USA,,2025-02-04T05:02:00+00:00,,"Morgenpost fra USA:
I dag besøger Netanyahu USA. Her er tre centrale personer, der kan tegne USA's Israel-politik de kommende fire år
Benjamin Netanyahu besøger i dag Donald Trump i Det Hvide Hus.
Læs op
To gange tilbage i 2020 besøgte Benjamin Netanyahu også Donald Trumps Hvide Hus. Sjældent har frasen, ""det var en anden tid"", været så rammende. Dengang var en større ""
normaliseringsaftale
"" mellem Israel og fire arabiske naboer forhandlet på plads, og Donald Trump havde to år forinden flyttet USA's ambassade fra Tel Aviv til Jerusalem.
I dag kommer den israelske premierminister så igen på besøg i Det Hvide Hus. Denne gang med en arrestordre fra den internationale straffedomstol hængende over sig - en domstol, som USA ikke har tilsluttet sig.
Og for få uger siden hjalp USA med at få den aftale i stand, der udveksler israelske gidsler i terrorgrupperne Hamas og Islamisk Jihads varetægt med palæstinensiske fanger i israelske fængsler.
Morgenpost fra USA
stiller i anledning af besøget skarpt på tre centrale personer i Trumps administration, der kan komme til at tegne Donald Trump 2.0's Israel-politik. Men først skal vi om bord på Air Force One:
Dagens lydfil
Korrespondenterne i Det Hvide Hus' pressekorps fik sig en overraskelse den anden dag.
På en flyvetur med Air Force One trådte Trump pludseligt ind i presserummet. Han ville snakke om Gaza. Donald Trump foreslog at rømme Gazastriben ved at få de omkringliggende arabiske lande til at tage imod palæstinensiske flygtninge fra Gaza:
- Der skal ske noget, (Gaza, red.) er bogstaveligt talt en nedrivningsplads lige nu. Næsten alt er revet ned, og folk dør der, så jeg vil helst samarbejde med nogle af de arabiske lande og bygge boliger et andet sted, hvor jeg tror, at de måske for en gangs skyld kan leve i fred, sagde Trump.
Præsidenten sagde videre, at genhusningen ""kan være midlertidig"" eller ""kan være længerevarende"".
Du kan høre hele udvekslingen ovenfor.
En udtalelse, der efterfølgende har fået hårde ord med på vejen fra palæstinenserne, de arabiske nabolande i Mellemøsten og FN.
Benjamin Netanyahu besøger Donald Trump klokken 22 dansk tid. Så er der nemlig til at underskrive præsidentielle dekreter i et par timer inden besøget. Det fremgår af den plan for besøget, som Det Hvide Hus har sendt rundt.
Og så til dagens liste:
Mike Huckabee
Mike Huckabee, tidligere guvernør i Arkansas og udnævnt af præsident Donald Trump som USA's ambassadør i Israel, har konsekvent afvist idéen om en to-statsløsning mellem Israel og Palæstina. Han har udtalt, at han ikke forventer, at Trump-administrationen vil forfølge en to-statsløsning, og har selv beskrevet denne tilgang som ""
urealistisk
"".
Huckabee har også sat spørgsmålstegn ved eksistensen af det palæstinensisk folk og har udtalt, at ""
der virkelig ikke findes noget som en palæstinenser
"". Han er en stærk tilhænger af israelske bosættelser i de besatte områder og mener, at jøder har en gudgiven ret til landet baseret på bibelske løfter.
Elise Stefanik
Elise Stefanik, præsident Donald Trumps nominerede til posten som USA's FN-ambassadør. Under sin høring i Senatets udenrigsudvalg blev hun spurgt, om hun støtter en to-statsløsning. Det svarede hun aldrig på. I stedet understregede hun Israels ""
bibelske ret
"" til hele Vestbredden.
Stefanik har også kritiseret FN for det, hun kalder ""
antisemitisk råddenskab
"", og har lovet at forsvare Israel mod det, hun opfatter som FN's bias.
Steve Witkoff
Steve Witkof er en amerikansk ejendomsmagnat, og så er han golfpartner til præsident Donald Trump. Han har ingen diplomatiske erfaring, men han er udpeget som Trumps særlige udsending i Mellemøsten. Han tilskrives en del af æren for, at det lykkedes for USA at få en endelig aftale om våbenhvile og udveksling af gidsler og fanger mellem Hamas i Gaza og Israel, før Trump blev indsat som præsident.
Det var
Morgenpost fra USA
med sidste nyt. Vi skrives ved i morgen, hvor Donald Trump har været præsident i 17 dage."
https://www.dr.dk/nyheder/udland/dansker-i-canada-skaden-er-sket-selvom-toldstriden-med-usa-nu-er-udskudt,"Dansker i Canada: 'Skaden er sket', selvom toldkrigen med USA nu er udskudt",,,,2025-02-03T22:46:00+00:00,Frederik Mahler Bank,"Dansker i Canada:
'Skaden er sket', selvom toldkrigen med USA nu er udskudt
Tirsdag skulle straftolden være trådt i kraft, men den blev sent i aftes udskudt en måned. DR har talt med to danskere i Canada.
Læs op
Først blev USA og Mexico
enige om at udskyde den varslede told
på importvarer, og siden fulgte USA og Canada trop.
De to landes regeringsledere, Donald Trump og Justin Trudeau, blev sent mandag aften dansk tid enige om at skubbe indførslen af en toldsats på 25 procent på importvarer, landene imellem, mindst 30 dage.
Det sker, efter Trudeau har lovet at effektuere investeringen på 1,3 milliarder dollar i øget grænsekontrol, som blev bebudet tilbage i december.
Det er dermed kun den varslede, 10 procent store straftold på varer fra Kina, som tirsdag træder i kraft i USA.
Toldkrigen mellem USA og Canada skulle ellers være indført tirsdag morgen dansk tid. Med andre ord: Canadiere og amerikanere var knap ni timer fra en dyrere dagligdag.
For ruller man ned over
de canadiske myndigheders alenlange liste
over amerikanske importvarer, som efter planen omfattes af den nye toldsats, er der risiko for overbelastning af pegefingeren.
Fjerkræ, yoghurt, ost, frugt, krydderier, korn, vin.
Motorcykler, køleskabe, bestik, værktøj, fodtøj.
Man kunne blive ved, eftersom de nye toldregler omfatter importvarer fra USA svarende til 149 milliarder kroner.
Selvom priserne i de canadiske supermarkeder for nuværende ikke stiger, så er risikoen fortsat overhængende og ""skaden sket"". Det fortæller Lars Agger, som de seneste godt 30 år har boet i Canada.
- Jeg tror, at canadierne føler sig overset, føler sig svigtet. Så selvom det måske ikke ender med, hvad vi håber på - at Trump går væk fra de 25 procent - så tror jeg, at vi nu vil have vores parader mere oppe. Vi stoler ikke rigtig på ham, siger Lars Agger, som bor i Vancouver.
Toldstriden eller toldkrigen, afhængigt af humør, taler man også meget om i Toronto. Det fortæller Kirstine Rasmussen, som er sognepræst i den danske kirke i storbyen.
- Folk er både vrede og bekymrede. De er også uforstående. Det bliver meget sådan: 'Han er jo gal', siger Kirstine Rasmussen med henvisning til Trump.
Farvel til appelsinjuice?
Som en del af sit modtræk
mod Trumps toldplaner har premierminister Trudeau været ude at opfordre canadierne til at købe canadisk producerede varer, og det budskab har befolkningen taget til sig, fortæller Kirstine Rasmussen.
- Jeg hører folk, som siger, at det er godt, at Canada svarer igen. 'Vi skal ikke finde os i det her'.
- Der er en meget tydelig holdning til, at nu må vi bakke op om det canadiske. Så vi styrker det marked, vi har her, siger hun.
Kirstine Rasmussen har med undtagelse af kødprodukter ikke tidligere tænkt over, om det var amerikanske eller canadiske varer, hun smed i indkøbskurven, men hun er klar over, at et produkt som appelsinjuice med meget stor sandsynlighed er produceret syd for grænsen.
Også Lars Agger, som bor 3300 kilometer længere vestpå, vil møde indkøbshylderne med et forandret, mere selektivt blik.
- Jeg synes ikke, at jeg har andre muligheder. Canada er det land efter Danmark, som er mit hjerte nærmest. Jeg er nødt til at støtte Canada i den her sammenhæng, siger Lars Agger, som til daglig er medstifter af og kommerciel direktør i it-virksomheden E Foqus.
Hvor meget fylder amerikanske varer i supermarkederne i Vancouver?
- De fylder meget.
- Canada er et land, der er meget sæsonpræget, hvor der i vintersæsonen ikke er frugt og grøntsager. Vi ligger forholdsvis tæt på Californien, hvor vi kan få jordbær - forskellige frugter og grøntsager. Vi har vine fra Californien, så der er ikke nogen tvivl om, at det er en kæmpestor samhandelspartner for os, siger han.
For at hjælpe forbrugerne på vej mærker flere supermarkeder i Canada tydeligt varer, som er produceret i netop Canada. For eksempel ved at placere et klistermærke af det canadiske flag ved siden af prismærket.
Nogle steder har man valgt helt at fjerne amerikansk producerede varer.
Skuffende, hvad storebror har gjort
Lars Agger fortæller, at canadierne generelt er et høfligt folkefærd, som typisk indleder samtaler med at sige
sorry,
men at Trumps udmeldinger og toldplaner både har overrasket og vækket ""en eller anden form for trodsholdning"" i naboerne mod nord.
- Jeg tror, at det har rokket canadierne i deres grundtro. At amerikanerne kan finde på det her.
- En stor del af det er også skuffelse. At storebror kan gøre det her mod lillebror, siger han.
Men det er ikke kun ""meget vrede"" og ""meget skuffelse"", toldtrækkeriet har medført.
Ifølge Lars Agger har striden også ført noget med sig, som fra canadisk synspunkt kan udledes som en positiv konsekvens. Nemlig at provinserne internt i landet, som ellers opererer rimeligt uafhængigt af hinanden, nu holder mere sammen og styrker samhandlen, som til tider kan være kompliceret.
- Vi kommer til at sidde lidt tættere på skolebænken og holde lidt mere sammen, end vi gjorde før. Det er vi tvunget til nu, da vi nu har en fælles ""fjende"", som de siger.
- Men hvis du spørger canadierne, vil de allerhelst, at Trump kommer til fornuft, og at der ikke sker noget. Der er ikke noget grundlæggende ønske om at gå i handelskrig med USA, hvis ikke vi behøver det, siger han."
https://www.dr.dk/nyheder/udland/canada-og-usa-aftaler-30-dages-pause-paa-nye-toldsatser,Canada og USA aftaler 30 dages pause på nye toldsatser,,,,2025-02-03T21:52:00+00:00,Dennis Kragelund,"Canada og USA aftaler 30 dages pause på nye toldsatser
Canada har lovet øget grænsekontrol, og landets premierminister, Justin Trudeau, er indstillet på samarbejde med USA
Læs op
Den amerikanske præsident, Donald Trump, og den Canadiske premierminister, Justin Trudeau, har netop aftalt at sætte de nye toldsatser på pause, efter at Canada har lovet at øge grænsekontrollen
Trump havde lørdag beordret 25 procent told på de fleste importvarer landet, dog kun 10 procent på energiprodukter, og de nye satser skulle træde i kraft i morgen.
I en udtalelse på
X
meddelte Canadas premierminister Justin Trudeau, at han under en telefonsamtale med Trump havde lovet yderligere samarbejde om grænsekontrollen.
- De foreslåede toldsatser sættes på pause i mindst 30 dage, mens vi arbejder sammen, skriver Trudeau.
Canada implementerer en grænseplan på 1,3 milliarder dollars, og landet forstærker grænsen med nye helikoptere, teknologi og personale, og forbedrer koordineringen USA, står der i Trudeaus opslag.
Derudover forpligter Canada sig til at sikre overvågning af grænsen døgnet rundt og lancere en fælles canadisk-amerikansk indsatsstyrke for at bekæmpe organiseret kriminalitet, fentanyl og hvidvaskning af penge.
Trudeau har underskrevet et nyt efterretningsdirektiv om organiseret kriminalitet og fentanyl, som vil blive understøttet med 200 millioner dollars.
Trump har også
udsat de varslede nye toldsatser overfor Mexico i en måned
. Mexico har som Canada lovet at øge grænsekontrollen."
https://www.dr.dk/nyheder/udland/anklager-kraever-25-aars-faengsel-til-tidligere-fodboldboss-efter-omstridt-vm-kys,"Anklager kræver 2,5 års fængsel til tidligere fodboldboss efter omstridt VM-kys",,,,2025-02-03T19:33:00+00:00,Jonatan Robbert Larsen,"Anklager kræver 2,5 års fængsel til tidligere fodboldboss efter omstridt VM-kys
Mandag startede retssagen mod den tidligere præsident for det spanske fodboldforbund.
Læs op
I en rus af glæde efter VM-finalen i 2023, hvor Spanien slog England med 1-0, tog Luis Rubiales godt fat om den kvindelige fodboldspiller Jennifer Hermosos hoved med begge hænder, inden han kyssede hende på munden.
Derefter brød helvede løs.
Den spanske stjerneangriber havde nemlig ikke givet samtykke til, at hendes chefs chef, præsidenten for det spanske fodboldforbund, måtte kysse hende.
Det fortalte Jennifer Hermoso mandag formiddag, da hun vidnede i retssagen i Madrid mod Luis Rubiales.
Her er han tiltalt for både seksuelt overgreb og tvang i forbindelse med det omstridte kys.
I videoen nedenfor kan du se Luis
Rubiales
(til højre), der krammer og kysser de spanske fodboldkvinder, efter de har vundet VM-finalen 2023.
2,5 år bag tremmer?
Den spanske anklagemyndighed har nedlagt påstand om 2,5 års fængsel til den tidligere fodboldboss.
Først og fremmest kræver anklageren ét års fængsel for kysset, som de mener var uden samtykke.
Yderligere er Luis Rubiales anklaget for efterfølgende at presse Jenni Hermoso til ikke at gå videre med sagen.
- Her kræver anklagemyndigheden halvandet års fængsel, fordi anklageskriftet anskueliggør, at der er gjort systematisk forsøg på ikke at få hende til at gå videre med sagen, siger Katrine Helene Andersen, der lektor i spansk kultur og historie ved Københavns Universitet til
P1-Orientering.
I forhold til det sidste anklagepunkt er tre andre mænd fra det spanske fodboldforbund også anklaget, skriver
AP
.
'Indtil i dag har mit liv været sat på pause'
Den nu 34-årige angriber er helt overbevist om, at det var forkert, da hun den skæbnesvangre dag blev kysset af sin chef.
Det fortalte hun mandag i retten.
- Jeg vidste, at jeg blev kysset af min chef, og at det ikke bør ske i nogen social eller arbejdsrelateret sammenhæng, sagde Jenni Hermoso i den spanske hovedstad.
- Indtil i dag har jeg følt, at mit liv har været sat på pause. Ærligt talt har jeg ikke levet frit, sagde den 34-årige fodboldspiller.
Du kan se Jenni Hermoso, der taler i retten mandag, i klippet nedenfor:
Luis Rubiales forventes at skulle vidne den 12. februar.
Sultestrejke og et landshold i protest
Da Luis Rubiales trykkede sine læber mod Jenni Hermosos, sparkede han gang i den spanske MeToo-bølge.
Det mener i hvert fald Katrine Helene Andersen.
- Det her kys var nok med til at starte MeToo-bølgen i Spanien. Først og fremmest fordi det var tv-transmitteret, så alle kunne jo se det.
Der kan ikke være tvivl om, at sagen skabte røre i Spanien - både i den lejr, der var med Rubiales, og i den, der var imod.
Da det spanske kvindelandshold nægtede at spille kampe, før den kyssende præsident trak sig,
bakkede den spanske premierminister op
.
- Vores spillere har vundet to gange. Først på banen og nu ved at give verden en lektion, en lektion i ligestilling mellem mænd og kvinder, sagde Pedro Sánchez ifølge nyhedsbureauet AFP i en tale den 25. august 2024.
Den udlægning var Rubiales' mor ikke enig i.
Faktisk var hun så uenig, at
hun besluttede sig for at låse sig inde i en kirke
, hvor hun sultestrejkede i protest mod det, hun kaldte en ""umenneskelig og blodig jagt"" på sin søn.
Her sultestrejkede hun, indtil hun blev overført til et hospital, sagde præsten i den kirke, Ángeles Béjar sultestrejkede i, ifølge The Guardian.
Luis Rubiales trak sig som præsident for det spanske fodboldforbund i september 2023 efter massiv kritik og stort pres.
Retssagen forventes at løbe frem til den 19. februar.
Du kan høre meget mere om kysset, der vendte op og ned på spansk fodbold, ved at klikke på
dette link,
der tager dig videre til mandagens udgave af P1-Orientering:"
https://www.dr.dk/nyheder/udland/statsministeren-opfordrede-syrere-til-tage-hjem-men-nu-maner-loekke-til-ro-det,"Statsministeren opfordrede syrere til at tage hjem, men nu maner Løkke til ro: Det kræver tålmodighed",,,,2025-02-03T18:33:00+00:00,Mathilde Faurby,"Statsministeren opfordrede syrere til at tage hjem, men nu maner Løkke til ro:
Det kræver tålmodighed
Det er i sidste ende Flygtningenævnet, der afgør, om Syrien er sikkert at tage hjem til.
Læs op
Da Assad-regimet i starten af december blev væltet og afsat efter godt 54 år på magten, var der et spørgsmål, der rejste sig herhjemme.
Hvad skal der ske med de godt 30.000 syriske flygtninge, der lige nu har opholdstilladelse i Danmark?
Et spørgsmål der nu også afføder forskellige svar internt i regeringen.
Umiddelbart efter Assads fald kom statsminister Mette Frederiksen (S) med en opfordring til syrere med flygtningestatus i Danmark:
- Mange af dem har ikke permanent ophold i Danmark. Derfor forventer vi selvfølgelig, at de nu rejser tilbage, siger Mette Frederiksen.
Samme melding kom fra udlændige- og integrationsminister Kaare Dybvad Bek (S):
- Hvis det var mig, der var i den situation, og Danmark havde været i krig, så ville jeg vende hjem til mit eget land.
Men i aftes lød det så fra udenrigsminister Lars Løkke Rasmussen (M), at vi lige må klappe hesten.
- Jeg kan ikke stå her og afgøre det sag for sag. Jeg kan sige, at hele verden, som jeg kender til, har en vis grad af tålmodighed. De tænker, nu skal vi i første omgang understøtte det her nye Syrien, sagde han.
- Der er en kæmpe chance for, at vi efter mange års borgerkrig kunne få fred. Det kræver en eller anden grad af tålmod - også på det spørgsmål, du rejser her, sagde han og understregede, at spørgsmålet dog i sidste ende er op til uafhængige myndigheder.
Se ham uddybe her:
I Flygtningenævnets hænder
Skæbnen på de godt 30.000 syriske flygtninge, der bor i Danmark, er i hænderne på Flygtningenævnet, som har til opgave at afgøre, om Syrien er sikkert at vende hjem til.
Da Assad blev væltet, satte nævnet
69 sager med syriske flygtninge på pause
på grund af den usikre situation i landet. Den 16. januar besluttede nævnet at holde sagerne i bero.
Det betyder også, at personer, der har fået nægtet opholdstilladelse, får udsat udrejsefristen fra Danmark.
I dag er der fortsat områder i Syrien, som siden 2016 har været underlagt indrejseforbud, med mindre opholdet skyldes offentlig tjeneste.
Det gælder Deir Azzor-provinsen, der grænser op til Irak og Iblib-provinsen i den nordvestlige del af landet.
Om de forbud står til at blive ophævet, ved vi ikke noget om."
https://www.dr.dk/nyheder/udland/trumps-toldsatser-er-et-vaaben-i-en-stoerre-magtkamp,Trumps toldsatser er et våben i en større magtkamp,,Spørgsmålet om Grønlands fremtid,,2025-02-03T18:17:00+00:00,,"Trumps toldsatser er et våben i en større magtkamp
Økonomisk set giver Trumps toldkrig ikke mening, men for præsidenten handler det om at få andre til at makke ret, vurderer Informations chefredaktør.
Læs op
Donald Trump har gjort alvor af sine trusler og udløst en ny international handelskrig. Præsidenten har varslet en straftold mod Canada, Mexico og Kina, og hvis man skal tage Trump på ordet, kommer turen snart kommet til EU.
Men Trumps toldkrig handler mere om magt end om økonomisk fornuft, lyder analysen fra Informations chefredaktør, Rune Lykkeberg.
- Trump får jo en pression her mod folk, hvor handelspolitik ikke bare handler om, at alle skal vinde og varerne skal blive billigere. Den handler om at få andre til at makke ret.
Økonomer advarer om, at højere toldsatser på importerede varer i USA vil føre til højere priser, også for de amerikanske forbrugere. Men de stiller samtidig Trump i en stærkere forhandlingsposition.
- Du ser du jo faktisk folk bestræbe sig ret lange på at føje ham, siger Rune Lykkeberg.
- Det et ikke økonomisk rationelt, men der er en magtrationalitet, som er: vi er de største. Og hvis I bliver bange for, at vi slår, makker I ret.
Se hele interviewet i
Deadline på DRTV
."
https://www.dr.dk/nyheder/udland/kabelbrud-mellem-letland-og-sverige-var-ikke-sabotage,Kabelbrud mellem Letland og Sverige var ikke sabotage,,,,2025-02-03T12:41:00+00:00,Karen Klærke,"Kabelbrud mellem Letland og Sverige var ikke sabotage
Bruddet skete i januar, hvorefter man indledte en sag om grov sabotage. Efterforskningen er dog ikke slut endnu.
Læs op
Det er blevet fastslået, at der ikke var tale om sabotage,
da der natten til 26. januar
blev fundet skader på et kommunikationskabel mellem svenske Gotland og Letland.
Det skriver den svenske anklagemyndighed i en
pressemeddelelse,
efter de har lavet en forundersøgelse af sagen.
- Undersøgelsen viser nu tydeligt, at der ikke er tale om sabotage, siger senioranklager Mats Ljungqvist fra Sikkerhedsenheden i meddelelsen og fortsætter:
- Det er konstateret, at en kombination af vejrsituationen og mangler i udstyr og sømandsskab bidrog til kabelbruddet, lyder det videre.
Efter man den 26. januar opdagede kabelbruddet, blev et skib tilbageholdt, mens sagen blev efterforsket som sabotage.
I den forbindelse satte man gang forundersøgelsen for at undersøge mistanke om forbrydelser, der kunne være rettet mod svenske interesser.
Beslaglæggelse af skib ophæves
Det man også har fundet frem til indtil nu er, at skibet, der blev beslaglagt, var årsag til kabelbruddet. Skibets beslagslæggelse bliver dog ophævet.
Selvom der ikke er tale om sabotage, så slutter efterforskningen ikke her, skriver anklagemyndigheden. Man vil nemlig fortsætte for at se, om der kan være andre forbrydelser, som kan mistænkes i forbindelse med sagen.
Den lettiske premierminister, Evika Siliņa, og Sveriges statsminister, Ulf Kristersson, var efter beskadigelsen af kablet ude på det sociale medie X for at sige, at de havde talt sammen om hændelsen.
Kablet, der tilhører det statslige lettiske radio- og tv-center (LVRTC), blev ifølge det lettiske public service-medie LSM beskadiget i Østersøen mellem Ventspils i Letland og Gotland.
Tilbage i december 2024 blev der konstateret brud på to internetkabel mellem Sverige og Finland, hvor
Finland samme dag meldte ud,
at begge kabler så ud til at være knækket under anlægsarbejdet."
https://www.dr.dk/nyheder/udland/mens-id-kort-bliver-klippet-i-syrien-skuler-kurdisk-general-mod-damaskus-syrien-er,Kurdisk general skuler mod Damaskus: 'Syrien er mangfoldigt og består ikke kun af sunnimuslimer',,Magtskifte i Syrien,,2025-02-03T05:32:00+00:00,Jakob Høstrup,"Kurdisk general skuler mod Damaskus:
'Syrien er mangfoldigt og består ikke kun af sunnimuslimer'
De kurdiske styrker har stadig kontrollen med den nordøstlige del af Syrien og vil have udbredt selvstyre.
Læs op
Situationen i Syrien burde egentlig være Mazloum Abdis drøm.
De sidste mange år har han ledt de kurdiske styrker i De Syriske Demokratiske Styrker (SDF) i det nordøstlige Syrien, i kampen mod først Islamisk Stat og siden mod Assad-regimet i Damaskus.
Han er også glad. For Assad er væk, og dermed er mange ting oppe at vende i Syrien, hvor den islamiske oprørsgruppe HTS har ledt an i dannelsen af en ny syrisk stat.
Konturerne til en ny stat er så småt også ved at blive tegnet, blandt andet med udnævnelsen af HTS-leder Ahmed al-Sharaa som midlertidig præsident i landet.
Men i et interview med nyhedsbureauet AP
føler Mazloum Abdi alligevel behovet for at fortælle, hvordan han ser det fremtidige Syrien.
- Regimets fald var et historisk skridt, og ud fra det skal der opbygges et nyt Syrien uden at genskabe Baath-partiets ideologi, siger han med henvisning til partiet, som Assad-familie regerede Syrien gennem med en jernnæve af undertrykkelse.
Hvad skal være det nye Syrien?
Der sker ellers meget i Syrien i de her dage. I sidste uge blev Ahmed al-Sharaa udnævnt som præsident i landets overgangsregering.
Desuden blev Syriens parlament, hær, forfatning og Assad-familiens Baath-parti ophævet og opløst, mens kuglepennene findes frem for at tegne den stat, der kommer efter.
Selvom HTS og SDF har flere ting til fælles, er positionskampen så småt begyndt at vise sig.
Både HTS og SDF har opbygget små statsapparater i de områder af landet, hvor de har haft kontrollen.
I SDF-områderne, som blandt andet har været kaldt Rojava under borgerkrigen, var styret præget af pluralisme, ligestilling mellem kønnene, autonomi og demokrati.
I Idlib-provinsen, hvor HTS har haft kontrollen i årevis, har islam fyldt mere og præget en række forskellige institutioner. Blandt andet universitetet, hvor mænd og kvinder ikke undervises sammen. Og demokrati har der ikke været meget af.
- Syrien er mangfoldigt og består ikke kun af sunnimuslimer. Der er andre identiteter, siger Mazloum Abdi med henvisning til den lange liste af mindretal, der findes i Syrien.
Både etniske og religiøse.
Over for AP bekræfter Mazloum Abdi, at SDF lige nu forhandler med HTS om fremtiden i Syrien. Men SDF blev ikke orienteret om de mange nedlæggelser af de tidligere institutioner.
- Vi var ikke til stede, og vi vil ikke kommentere det.
- Det (opløsningen, red.) blev ikke diskuteret med os, siger han.
Har beholdt kontrollen
Mazloum Abdi bekræfter, at blandt andet USA, Storbritannien og Frankrig lige nu agerer mægler mellem SDF og det nye styre i Damaskus.
De tre lande støttede SDF med træning og våben i de 12 år, hvor SDF blandt andet kæmpede mod Islamisk Stat.
SDF og HTS indgik i dagene efter regimets fald en våbenhvile, men HTS har stadig ikke kontrollen med de områder, som SDF kontrollerer. Mange af de tidligere oprørsgrupper i landet er gået med til at nedlægge våbnene og blive en del af landets kommende hær.
En sådan aftale har SDF ikke indgået.
Hvad der skal ske med SDF er noget af det, der lige nu forhandles om. Lige nu er der et forslag fra SDF på bordet i Damaskus, siger Mazloum Abdi.
- Vi venter på svaret, siger han.
Han understreger dog, at SDF ikke har i sinde at frigøre sig fra Syrien og skabe en lille kurdisk stat i Mellemøsten.
I stedet vil de have lov til at fortsætte med at leve i en decentral stat a la det, der findes for kurderne i Irak, der efter Saddam Husseins fald fik udstrakt selvstyre i det nordlige Irak.
- Vores vision for Syrien er et decentraliseret, sekulært og civiliseret land baseret på demokrati, som sikrer rettighederne for alle dets bestanddele."
https://www.dr.dk/nyheder/udland/valg-i-usa/morgenpost-fra-usa-hvad-blev-der-nogensinde-af-demokraterne,,Valg i USA,Morgenpost fra USA,,2025-02-03T04:36:00+00:00,,"Morgenpost fra USA:
Hvad blev der nogensinde af demokraterne?
Lederløst, stækket, til tælling. Demokraterne kæmper med bare at være opposition.
Læs op
Der er reelt set kun to politiske partier i USA. Og dette bliver pludseligt meget tydeligt, når det ene løber med al opmærksomhed og taletid. Donald Trump er her, der og alle vegne, hele tiden, verden rundt. Demokraterne og ikke mindst Kamala Harris er som sunket i jorden.
Jeg har fået mange henvendelser fra jer læsere om, hvad der blev af ""det andet parti"" her i USA. Tak for dem alle.
Morgenpost fra USA
forsøger i dag at finde ud af, hvor Demokraterne er blevet af.
Demokraterne; very mindful, very demure
Republikanernes flertal i Kongressens to kamre er ikke så store, som Donald Trump forsøger at sælge dem som.
Republikanerne har to mandater flere i Senatet og otte flere i Repræsentanternes Hus. Der er altså masser af Demokrater, der kan lufte utilfredshed, lave
filibuster
-diskussioner eller bare at sige noget.
Demokraterne kunne have besluttet sig for at være hård opposition til Trump, men de har nærmere været ""very mindful, very demure"". Altså fulgt en onlinetrend fra sidste år, hvor unge på TikTok sagde, at de gebærdede sig med ""omtanke og ærbødighed"".
Hvor var eksempelvis ramaskriget,
spørger Barack Obamas tidligere rådgivere
, da Donald Trump valgte at benåde dem, der var med til at storme Kongressen den 6. januar 2021?
- Vi gennemgår, hvilke af Trumps tiltag der er de farligst, og hvilke der kun er for syns skyld, og hvorfor Demokraterne ikke synes at vide, hvad de skal sige om det hele, lyder det i omtalen af Obamas tidligere rådgiveres podcast,
Pod Save America
.
Det politiske
onlinemedie Politico
beskriver i en længere baggrundsartikel, hvordan Demokraternes tilgang til rollen som opposition er markant anderledes nu, end det var i 2017, hvor Donald Trump sidste gang blev indsat som præsident.
I interviews med mere end et dusin folkevalgte demokratiske embedsmænd og strateger forklarede de til Politico skiftet som et bevis på, at det demokratiske parti omorienterer sig efter omfattende nederlag og afventer, indtil den offentlige opinion potentielt vender sig mod Trump.
Dagens video
Den her video med meningsdanneren Stephen A. Smith (der i grunden er sportskommentator, men mener noget om alt hertillands) gik fuldstændig viralt efter indsættelsen af Donald Trump. Smiths pointe er:
- (Donald Trump, red.) blev stillet for en rigsret to gange, han blev dømt for 34 forbrydelser. Det amerikanske folk sagde stadig: 'Han er tættere på normal end det, vi ser fra venstrefløjen"".
Det Demokratiske Parti var simpelthen kommet for langt til venstre i den offentlige opinion og havde for længe stået bag ved en for gammel og upopulær præsident i Joe Biden. De samme pointer gengives i
Pod Save America
.
Demokratiske
strateger bruger overfor Politico et billede af at være i en båd uden ror
, der altså ikke kan sætte en retning. Man kan ikke engang finde ud af, hvor man skal begynde med at kritisere.
Derfor blev det ifølge den demokratiske Senatsleder Chuck Schumer fejret,
da Det Hvide Hus annullerede et notat
, der godkendte en føderal indefrysning af hundredvis af milliarder af dollars i tilskud og lån.
- Jeg har ikke set folk så meget oppe at køre i meget, meget lang tid, sagde Schumer til journalister under sin pressekonference onsdag.
En af de demokrater, der retmæssigt såvel her som i Politico fremhæves som undtagelsen til den regel, der er handlingslammelse i Det Demokratiske Parti, er Alexandria Ocasio-Cortez, Medlem af Repræsentanternes Hus valgt i New York.
Hun har både langet ud efter
Elon Musks armbevægelse i Capital One Arena
under indsættelsen og efter Donald Trump, som hun kalder ""
en klassisk New York-svindler.
""
Det er tidligt, men AOC, som hun kaldes, er lige nu meget langt fra at være favorit til at blive Demokraternes kandidat i 2028. Hun står til
omkring seks procent af stemmerne
. Favoritten? Taberen fra 2024 Kamala Harris
står til omkring 30 procent
. Og hende er der
påfaldende stille omkring lige nu
.
Og samtidigt praktiserer Donald Trump en mediestrategi, der tilegnes en af hans tidligere rådgivere Steve Bannon, hvor man oversvømmer medierne med historier:
- Den reelle opposition er medierne. Og måden at håndtere dem på er at oversvømme zonen med lort, sagde Bannon for år tilbage.
Og det vælter ud af Det Hvide Hus, Truth Social, interviews på Fox News og X med historier, dekreter og svinere i øst og vest.
Jeg kan for eksemplets skyld gøre som Katherine Diez og gribe i egen barm: I den forgange uge har
Morgenpost fra USA
handlet om:
Elon Musk og AfD
,
Guantanamo
,
boomerne i Kongressen
og
fugleinfluenza
. De har alle sammen givetvis et eller andet centralt Donald Trump citat som udgangspunkt.
Det var
Morgenpost fra USA
med sidste nyt. Vi skrives ved i morgen, hvor Donald Trump har været præsident 16 dage."
https://www.dr.dk/nyheder/udland/trump-vil-straffe-mexico-stroemmen-af-migranter-men-de-er-svaere-styre,Trump vil straffe Mexico for strømmen af migranter - men de er svære at styre,,,,2025-02-02T20:45:00+00:00,Caroline Sofie Gede,"Trump vil straffe Mexico for strømmen af migranter - men de er svære at styre
Både blandt migranter og politikere i Mexico er der frustration og bekymring over Trumps straftold.
Læs op
Allerede på sin første dag som USA's præsident nummer 47 lovede Trump at indføre told på varer fra Mexico - blandt andet for at tvinge landet til i højere grad at sikre sine grænser mod strømmen af illegale migranter og stoffer.
Det er et løfte, Trump hurtigt er gået i gang med at indfri. I går
underskrev han et dekret
, som indfører 25 procents told på import fra Mexico.
Men hvis det er migrantstrømmene, Trump vil stoppe, så kan det have lange udsigter. For de er svære for Mexico at styre, fortæller Kristian Almblad, DR's korrespondent i Syd- og Mellemamerika til
P1 Morgen
:
- Der er stor frustration i Mexico over, hvad det er, Trump vil have landet skal gøre, før han vil trække straftolden tilbage, siger han.
Ifølge avisen The New York Times har Mexico de seneste år
øget indsatsen
med at kontrollere migrantstrømmene - blandt andet ved at oprette hundredvis af kontrolposter og lave flere inspektioner og tilbageholdelser.
Sidste år var antallet af migranter, som krydsede grænsen fra Mexico til USA,
betydeligt lavere
end det rekordhøje antal i 2023.
Migranter i kulkælderen over Trump
Det er langt fra kun mexicanere, som tager turen over grænsen fra Mexixo til USA.
Ofte kommer migranterne fra lande i Sydamerika, hvor de bevæger sig i lange karavaner op gennem kontinentet og videre gennem Mexico til den amerikanske grænse.
Langt de fleste af migranterne flygter på grund af ekstrem fattigdom, og den ændrer Trumps told mod Mexico ikke på, fortæller Kristian Almblad.
- De migranter, som allerede er på vej, giver ikke bare op. De er kommet så langt og vil selvfølgelig fortsætte, hvis de kan.
- De flygter ikke engang for at få en bedre fremtid. De flygter for bare at få en fremtid, siger han.
Selvom de migranter, som allerede er på vej, nok ikke vil vende om, pointerer Kristian Almblad, at Trumps trusler og straftold kan give færre migranter lyst til at tage afsted på længere sigt.
Sidste år fejrede DR's korrespondent i Sydamerika nytår med en migrantkaravane.
Her mødte han blandt andre familien Araiz fra Venezuela, som i november 2023 begyndte turen op gennem Sydamerika til USA. Undervejs er de blevet forældre til en lille pige, som blev født i migrantkaravanen.
- Lige nu venter de i byen Monterrey i Mexico. Det er klart, de er helt nede i kulkælderen over de her nyheder fra USA.
- Den drøm, de har om at komme til USA, har altid haft svære kår. Men nu ser det ud til, at det bliver endnu sværere med Trump ved roret, siger Kristian Almblad.
Faren i familien tager småjobs i Mexico for at tjene penge, fordi familien stadig håber på at kunne rejse videre til USA. Hvis ikke det lykkes, ser familien ind i en endnu mere håbløs fremtid tilbage i Venezuela.
- Så må de vende tomhændede hjem og starte helt forfra, siger Kristian Almblad.
Told er ikke et 'smukt ord' i Mexico
Mexicos præsident, Claudia Sheinbaum, har meldt ud, at landet vil gengælde Trumps straftold. Men det er endnu ikke klart hvordan.
- Det her er ikke en handelskrig, som Mexico har ønsket sig.
- Der er ikke nogen i Mexico, som synes, ordet ""told"" er ligeså smukt, som Trump synes, siger Krisitan Almblad.
Hør Kristian Almblad fortælle om reaktionerne i Mexico i videoen her:
Tolden kommer til at gå hårdt ud over Mexico, som sidste år var
USA's største handelspartner.
- USA er den værst tænkelige modstander for Mexico i en handelskrig. Landet er altafgørende for Mexicos økonomi, siger Kristian Almblad.
Den amerikanske forbruger kan også ende med at betale noget af prisen for Trumps toldkrig. Læs hvordan her:"
https://www.dr.dk/nyheder/udland/eu/trump-tror-ham-med-flest-hangarskibe-vinder-en-handelskrig-det-goer-han-ikke,,,,,2025-02-02T19:05:00+00:00,,"Analyse:
Trump tror ham med flest hangarskibe vinder en handelskrig – det gør han ikke
Den amerikanske præsident er i gang med at starte en handelskrig, han ikke kan vinde. For de lande, USA truer med told, ser ikke det, der sker, som en handelskrig. Det handler om national sikkerhed, og derfor kan ingen tillade Trump at vinde.
Læs op
Hvor mange divisioner har Paven?
Det var den amerikanske udenrigsminister, Dean Achesons, som retorisk stillede spørgsmålet til Frankrigs udenrigsminister, Robert Schuman i 1951.
Achesons pointe var både rammende og lammende.
Tilbage i 1951 var 2. verdenskrig blevet erstattet af den kolde krig. En lille gruppe europæiske lande var i gang med at skabe det, der i dag er blevet til EU, og den amerikanske udenrigsminister havde en pointe. Man kunne – som for eksempel Paven – være en moralsk stormagt. Men uden militær magt, så var man ikke nogen magtfaktor i den virkelige verden.
Achesons logik fra 1951 er stadig fremherskende mange steder - særligt i USA og i præsident Trumps MAGA-magtbase, som ser verden gennem et magt-spektrum.
Men et er at have magt. Noget andet er at bruge magten.
Ser man på den amerikanske præsident, Donald Trump, så har han de seneste dage vist, at han er mere end villig til at bruge sin magt. Både internt i USA og overfor resten af verden.
Colombia var et af de første lande til at mærke den amerikanske brug af magt, og her i weekenden blev Canada, Mexico og Kina så – som de første – ramt af amerikansk told på varer, som de tre lande eksporterer til USA.
Dermed har Donald Trump taget de første skridt til starten på en international handelskrig. En krig som Donald Trump – hvis man skal tage hans udtalelser alvorligt – har tænkt sig at føre på mange fronter, hvor told på varer fra Danmark og resten af EU snart kan være på vej.
Trumps tvivlen er væk – han vil slås
Beslutningen om at lægge told på varer fra Canada, Mexico og Kina kommer dagen inden Europas ledere mødes til topmøde i Bruxelles.
Udover lederne fra de 27 EU-lande, så deltager også den britiske premierminister Keir Starmer og NATO's generalsekretær, Mark Rutte, i mandagens møde.
Op til mandagens topmøde var der – både i Bruxelles og i EU-hovedstæderne – usikkerhed om, i hvor høj grad man skulle tage Donald Trumps trusler om at indføre told alvorligt. Den tvivl er nu væk.
Værd er dog at lægge mærke til, at Donald Trump ikke valgte at lægge en 60 procent told på varer fra Kina, som han havde lovet i valgkampen, men i første omgang indfører en told på 10 procent på kinesiske varer. Et klart amerikansk svaghedstegn.
Det vigtige med weekendens begivenhed er dog ikke toldens størrelse. Set fra Europa er det vigtige, at EU's stats- og regeringschefer, når de mandag formiddag samles i Palais d'Egmont – udenfor det normale EU-kvarter i Bruxelles – så er al tvivl borte. Verden står overfor en handelskrig med USA. En handelskrig som Donald Trump ikke kan og må vinde.
Trump alene i verden
Hvis præsident Trump havde studeret Dean Acheson, så ville han have set, at den amerikanske udenrigsminister forstod, at det ikke var nok for USA alene at have militær magt, hvis USA skulle være en stormagt.
Acheson var en af hovedpersonerne bag Marshall-hjælpen, bag etableringen NATO – det transatlantiske forsvarssamarbejde og bag alliancen mellem USA og Japan. Forklaringen var enkel. USA står meget stærkere i verden, når USA indgår i en alliance med andre.
Med Donald Trump i Det Hvide Hus er USA godt i gang med at nedbryde tidligere alliancer. Canada har – om nogen – været USA's nærmeste allierede. Men nu behandler Trump Canada som en fjende.
Danmarks oplevelse omkring Trump-familiens håndtering af Grønland er en lignende oplevelse. Og ser man på udtalelser fra den amerikanske præsident, hvordan han igen og igen sætter spørgsmålstegn ved, om USA er villig til at hjælpe og forsvare NATO-lande, hvis disse måtte blive angrebet, så skal man være både blind og døv for ikke at se, at der kan sættes stadig større spørgsmålstegn ved, om USA ønsker at være Europas allierede i fremtiden.
I årene efter 2. verdenskrig og frem for alt i årene efter Berlinmurens fald, blev der opbygget et stort internationalt regelbaseret samarbejde, hvis formål er at sikre en forholdsvis fredelig og tryg verden, hvor konflikter forsøges undgået.
Verdenshandelsorganisationen, WTO, er etableret som organ til at udstikke spilleregler for den internationale handel og til at sikre, at handelskonflikter ikke udvikler sig til handelskrige til skade for alle. Indenfor rammerne af FN er der lavet aftaler om for eksempel kampen mod klimaforandringer og verdenssundhedsorganisationen, WHO, spillede en afgørende rolle, da verden blev ramt af Covid-pandemien.
Men den internationale regelbaserede verden er ikke en verden, der passer Donald Trump. Han har aktivt modarbejdet WTO og forhindret, at organisationen har fået udnævnt nye dommere, som kan løse handelskonflikter. Blandt sine første handlinger i Det Hvide Hus trak Trump USA ud af både WHO og Paris-aftalen om klimaet.
Og selv om ingen bryder sig om at sige det højt, så er der tvivl om, hvorvidt europæerne også i fremtiden vil kunne regne med USA i NATO-samarbejdet, ligesom det er usikkert, om europæerne kan regne med amerikansk hjælp i forhold til Ruslands krig mod Ukraine.
Trump truer Europas sikkerhed
Selv om krudt, kugler og kampvogne stadig har afgørende betydning for et lands sikkerhed, så handler national sikkerhed i dag om meget andet og mere end våben. Og netop det forhold, at truslen mod den nationale sikkerhed i dag kommer fra mange andre steder end missiler og geværløb rettet mod europæiske lande, gør, at Europas ledere denne gang er nødt til at se på Donald Trump med helt andre briller, end sidst han var præsident.
Da den polske premierminister og EU-formand, Donald Tusk, for nylig talte i Europa-Parlamentet gav han et meget klart billede af, hvordan sikkerhed i dag omfatter meget andet og mere end det traditionelle syn på national sikkerhed, som stadig dominerer mange steder. Donald Tusk pegede på syv områder, hvor europæerne skal have øget fokus på egen sikkerhed.
Når man ser sikkerhed i det bredere perspektiv, så ændrer det også det traditionelle syn på USA som en allieret. For ser man på USA's ageren de seneste år – både under Trump og Biden – så er der flere områder, hvor amerikansk ageren i praksis er med til at svække Europas sikkerhed. Ikke nødvendigvis fordi USA ønsker det, men fordi USA til enhver tid kommer først, og fordi amerikanerne i dag tager europæernes støtte som en selvfølge.
USA's ageren på det digitale område har for længst fået alarmklokkerne til at ringe i de fleste EU-hovedstæder. Dels er der den måde, som amerikanskejede sociale medier bidrager til at sprede falske informationer i Europa.
Men mindst lige så alvorlig er den måde USA bevidst mindsker europæernes mulighed for at udvikle egen europæisk kunstig intelligens ved for eksempel at begrænse, hvilke europæiske lande der kan købe de særlige AI-microchips. Læg dertil Biden-regeringens Inflation Reduction Act, som målbevidst var rettet mod at få europæiske virksomheder til at flytte deres virksomhed og innovation fra Europa til USA. Altså en handling som ville svække Europa økonomisk og innovativt.
Amerikanske begrænsninger på, hvordan europæerne var tilladt at hjælpe Ukraine med amerikanske våben, er et andet eksempel på, hvordan USA begrænser Europas sikkerhed. Og nu venter EU-landene så på endnu et angreb mod Europa fra USA, når Donald Trump indfører told på varer fra Europa.
Sikkerhed trumfer jobs
Det er Europa-Kommissionen som – på vegne af EU's 27 medlemslande – skal håndtere en kommende handelskonflikt med USA.
Hvis USA indfører told på varer fra Europa som eksporteres til USA, så vil EU-Kommissionen svare igen med EU-told på amerikanske varer. Og EU-Kommissionen er klar. I månedsvis har embedsmænd i Europa-Kommissionen arbejdet med at udvælge, lige præcis hvilke amerikanske varer som EU vil ramme med told. Udvælgelseskriterierne er enkle.
EU vil ikke lægge told på varer fra USA, som europæerne har brug for. Told vil blive lagt på varer, hvor EU-landene bare kan vælge at købe deres varer andre steder end i USA. Det er for eksempel ikke nødvendigt at købe whiskey fra USA. Så amerikansk whiskey kan nok vente at blive ramt af en høj told.
EU-Kommissionen arbejder også med et andet kriterie, når det skal afgøres, hvilke amerikanske virksomheder som skal rammes af told. Her går EU-Kommissionen bevidst efter at ramme virksomheder i de delstater, hvor der er amerikanske politikere, som bakker op om Trumps told. Så når der for eksempel er opbakning til Trump i Florida, så er det et kvalificeret bud, at appelsinjuice fra Florida vil blive ramt med europæisk straftold.
Hidtil har en handelskonflikt mellem EU og USA haft samme mønster. Told bliver mødt med modtold – og EU forsøger at begrænse konflikten så meget som muligt. Og det er også, hvad det europæiske erhvervsliv og den amerikanske centraladministration forventer vil ske denne gang. Men de tager fejl.
For denne gang er Trumps toldkrig ikke kun en kamp om arbejdspladser og handelsbalance. Trumps handelskrig kommer denne gang på et tidspunkt, hvor hele Europas sikkerhed er truet.
Putin har invaderet et europæisk naboland. Rusland har sendt illegale migranter mod Europas grænse. Kabler i Østersøen angribes. Der er daglige angreb på den europæiske digitale infrastruktur. Amerikanske sociale medier hjælper Rusland og andre med at sprede misinformation og splid i Europa. Og USA sætter spørgsmålstegn ved, om europæerne kan regne med amerikansk hjælp i tilfældet af et angreb mod et europæisk land. Europas sikkerhed er truet.
Det betyder, at det normale reaktionsmønster i en handelskrig ikke længere er gældende. Tværtimod kan EU indenfor kort tid stå i en situation, hvor det bliver EU, som eskalerer handelskrigen mod USA, når EU-Kommissionen igangsætter forskellige tiltag mod Elon Musks X og Zuckerbergs Meta.
For EU-Kommissionen kan ikke lukke øjnene for Europas digitale sikkerhed med den begrundelse, at man skal undgå en optrapning af en handelskonflikt med USA. I dagens Europa er sikkerhed vigtigere end virksomheder og arbejdspladser. Og det forandrer alt i forhold til den forestående handelskonflikt mellem Europa og USA.
Tvivl om USA som retsstat
Da Acheson mødtes med Schuman i 1951 udgjorde den amerikanske økonomi cirka 25 procent af verdensøkonomien. Det gør den stadig i dag – 75 år senere.
USA dominerer verden militært og USA har verdens reservevaluta – dollaren.
Men USA's globale dominans skyldes ikke kun militær styrke og den amerikanske dollars. Det skyldes også USA's evne til at skabe globale alliancer, og det skyldes verdens tro på USA som en retsstat.
Det er tilliden til det amerikanske retsvæsen, som gør, at centralbanker og pensionsselskaber køber amerikanske statsobligationer, amerikanske aktier og amerikanske dollars. Så længe der er tiltro til den amerikanske retsstat, så er USA også et sted, hvor danske virksomheder og pensionsselskaber har tillid til at de kan investere.
Men ser man på USA's ageren gennem de seneste år og især Donald Trumps ageren de seneste dage, så er der så småt begyndt at dukke spørgsmålstegn op omkring USA som en retsstat.
Trump indfører straftold ved dekret – udenom den amerikanske kongres. Han frigiver de mennesker, som angreb den amerikanske kongres den 6. januar. Nøglepersoner i det amerikanske retsvæsen og FBI fjernes.
Hvert år investerer europæiske fonde og pensionsselskaber mere end 2.000 milliarder kroner i amerikanske aktier og værdipapirer. Det er muligt så længe USA opfattes som en velfungerende retsstat. Men allerede i den forgangne uge meddelte EU-Kommissionens formand, Ursula von der Leyen, at europæisk erhvervsliv har brug for, at flere af de penge bliver investeret i Europa i stedet for i USA.
Som udgangspunkt kræver det naturligvis, at det bliver attraktivt at investere i Europa. Men forandringer kan også komme af, at det bliver mere usikkert at investere i amerikanske værdipapirer.
For Europas politiske ledere er Europas sikkerhed det, som dominerer over alt andet. Sådan vil det være ved mandagens EU-topmøde i Bruxelles. Tidligere udgjorde USA en hjørnesten i Europas sikkerhed. Når EU-lederne mødes mandag, så er dagsordenen noget anderledes. I 2025 diskuterer Europas ledere, om USA stadig vil være en del af Europas sikkerhed, eller om USA reelt er blevet en trussel mod Europa."
https://www.dr.dk/nyheder/udland/i-oproerernes-hoejborg-siger-de-deres-leder-maler-sit-ansigt-hvidt-i-damaskus,,,Magtskifte i Syrien,,2025-02-02T16:00:00+00:00,,"I oprørernes højborg siger de, at deres leder 'maler sit ansigt hvidt i Damaskus'
Syriens nye magthavere fra den islamistiske oprørsgruppe HTS dannede regering og styrede landets nordvestlige Idlib-provins i syv år. Jeg rejste dertil for at undersøge den værdikamp, der venter i Syrien.
Læs op
På parkeringspladsen foran indkøbscenteret Al-Hamra i Idlib holder biler parkeret med nummerplader fra andre steder i Syrien. Aleppo. Damaskus. Homs.
På et lad er læsset et køleskab. Kvinder slæber afsted med bugnende indkøbsposer. Syrere valfarter nu til Idlib for at købe billigt ind.
Lavere told og skatter på varer fra Tyrkiet, som Idlib-provinsen grænser op til, gør varerne billigere for syrere, der kæmper for overlevelse i den katastrofale økonomi, som ledelsen har arvet fra regimet.
Længere nede ad vejen sælges biler langt billigere end i Damaskus.
Jeg er kørt fra regimets tidligere højborg langs kysten, hvor de har elektricitet få timer om dagen og ""ingen udvikling, industri eller fabrikker for at holde os i fattigdom og presse mænd ind i hæren"", som en professor dér beklagede sig, og til Idlib, hvor lyset ikke forsvinder.
Der er elektricitet, der er nyasfalterede veje og en nyopført privat universitetsbygning på toppen af en bakke tæt på grænsen til Tyrkiet.
I landskabet vajer ofte det tyrkiske flag. Tyrkiet har en række baser i Idlib, her bruges ikke syrisk pund men tyrkisk lira, og det minder om en tyrkisk provins.
Den halve liter flaskevand er produceret i Idlib. På mærkaten er der en islamisk guide til, hvordan man drikker vandet. Med højre hånd, tre slurke og så
alhamdulilah
.
Før revolutionen blev Idlib ofte kaldt ""den glemte provins"". Under HTS, i skyggen af en krig og med tusinder af internt fordrevne i teltlejre, er Idlib blevet et lidt mere fungerende sted – sammenlignet med det øvrige Syrien, som regimet har kørt i sænk.
HTS har regeret i Idlib med udpræget autoritær kontrol
Sidst jeg var i Idlib-provinsen rasede borgerkrigen mellem et væld af oprørsgrupper og Assad-regimet. Særligt gruppen Jabhat al-Nusra, der senere blev til Hayat Tahrir al-Sham (HTS), opslugte mange af de mindre grupperinger, som borgere havde dannet over sommeren 2011 som en del af Den Frie Syriske Hær for at forsvare deres landsbyer og byer mod regimets angreb.
For nogle af de bevæbnede, en studerende Mohannad som jeg mødte, begyndte islamismen at være så dominerende, at han flygtede til Tyrkiet. Det var ikke den vej, han ønskede for revolutionen.
Jabhat al-Nusra kæmpede og holdt fanger og gidsler, men nægtede i 2013 at blive en del af ISIS - omend manden med krigernavnet Abu Mohammed al-Jolani tidligere havde været leder af en sektion af Islamisk Stat i Irak, forløberen til det vi i dag kender som Islamisk Stat.
I 2016 brød han så med al-Qaeda, og i 2017 dannede han HTS. I dag er han Syriens de facto leder og nyligt udnævnte præsident i overgangsperioden under sit rigtige navn, Ahmed al-Sharaa. Han har desuden formelt set opløst HTS og andre oprørsgrupper, som skal indoptages i Syriens forsvar.
I årene mellem 2017 til december 2024 opbyggede han en regering og administration i Idlib,
Befrielsesregeringen,
med ti ministerier.
HTS og Jolani gennemgik en transition fra at være en del af en global jihadistisk bevægelse til at danne et styre i Idlib-provinsen med et syrisk fokus.
Idlib-provinsen er domineret af sunni-muslimer med flere kristne landsbyer i landsområderne. Under HTS' lederskab er kristnes ejendomme blevet konfiskeret, og langt færre kristne end tidligere bor i selve Idlib by.
HTS har regeret med udpræget autoritær kontrol og monopol indenfor mange sektorer, blandt andet telekommunikation, olie- og bank-sektoren.
HTS-styret i Idlib var ikke et inkluderende demokrati men ej heller Assads brutale diktatur. Sidste år opstod massive protester mod styret gennem flere måneder, hvor demonstranterne krævede al-Sharaa fjernet, bedre leveforhold og løsladelse af fanger i fængslerne efter en serie arrestationer af oppositionsfolk.
I dag skeler sekulære syrere til Ahmed al-Sharaas fortid på trods af en ideologisk transition. Organisationen er desuden stadig på diverse terrorlister blandt andet i USA og EU.
Universiteterne som ideologisk kampplads
Det nye privatbyggede universitet på toppen af bakken – som kun kan være bygget med tilladelse fra HTS – har optaget studerende på første semester primært indenfor studieretningerne kemi og mekatronik.
Mænd og kvinder studerer adskilt, hvilket er usædvanligt for universiteter i Syrien.
Universitetet præsenterer sig som orienteret mod verden og viden, og undervisningen foregår på engelsk. De kvindelige studerende bliver vækket tidligt om morgenen for at bede morgenbøn, og islam er en synlig og integreret del af dagligdagen på kollegieværelserne.
De studerende er primært fra Idlib og den nære omegn, de er fra mere konservative familier og lever et liv langt fra den pulserende hovedstad og smeltedigel Damaskus. Flere af dem går med niqab som de fleste kvinder i gadebilledet i Idlib.
En af de kvindelige studerende, Ihsan, er oprindeligt fra Latakia ved kysten der var regimets tidligere højborg. Hun fortæller, at hendes venner i Latakia er bekymret for fremtiden med HTS ved roret i Damaskus.
- Det er en ny fase for dem, men vi er jo vant til HTS her. De forestiller sig vi er terrorister, men vi går også ind for, at folk må vælge frit, hvordan de vil gå klædt, siger hun.
En medstuderende, Haya, siger at lige præcis den frihed var jo målet med revolutionen.
- Ingen bør fortælle andre, hvordan de skal leve. Den tvang var jo netop ideen, at revolutionen skulle gøre op med.
På de mandlige studerendes værelser er stemningen en anden.
- Sunnimuslimer er majoriteten i Syrien. Vi skal ikke indføre vestlige værdier. Jeg vil ikke have det ene eller andet regime. Jeg vil leve efter islamisk lov og sharia, siger Mohammed, der er noget utilfreds med Ahmed al-Sharaas forsikringer til Vesten fra Damaskus om, at der skal være plads til alle minoriteter, og at han ikke vil tvinge en vis livsstil over andre.
'Det er et sprøgsmål om sameksistens'
I Idlib-provinsen siger borgerne om Ahmed al-Sharaa efter magtovertagelsen af Syrien, at ""han er ved at male sit ansigt hvidt i Damaskus"".
Lederen af politiske affærer i Idlib, Mohammed Ashrak, er knapt så tydelig i sin kommunikation, som al-Sharaa, når jeg spørger, hvilke værdier er vigtige og hvordan styret vil håndtere Syriens diversitet.
- For at være ærlig har vi brug for mere tid til at svare på det. Helt generelt er vi et muslimsk land. Og muslimer skulle være forpligtet på islam og sharia. Og vi har forskellige samfund og de samfund har deres egne traditioner og bøger, de følger.
- Så dette emne har virkelig brug for mere tid. Der er ingen bestemt måde at gå til det på. Det er et spørgsmål om sameksistens, siger han.
Syriens nye magthaver skal uden tvivl på sigt balancere mellem ønskerne fra sit bagland og det mere moderate Syrien.
Bliver Syriens diktator afløst af et autoritært styre eller et demokrati? For mange er dét et afgørende spørgsmål. Og at regere i Idlib kan ikke sammenlignes med at regere Syrien.
Du kan se Puk Damsgårds indslag fra Idlib-provisen i aften i 21-søndag."
https://www.dr.dk/nyheder/udland/vrede-og-vidtraekkende-konsekvenser-her-er-et-overblik-over-trumps-toldsatser,,,,,2025-02-02T15:46:00+00:00,,"Vrede og vidtrækkende konsekvenser:
Her er et overblik over Trumps toldsatser
Præsident Donald Trump vil indføre straftold på varer fra Kina, Mexico og Canada.
Læs op
Donald Trump har haft travlt i sine første uger som USA's præsident.
Lørdag aften fortsatte i samme tempo som hidtil. Her underskrev han endnu et dekret, der indfører told på varer fra nogle af USA's største handelspartnere: Kina, Canada og Mexico.
25 procent på importerede varer fra Mexico og Canada - bortset fra en toldsats på ti procent på canadiske energivarer som olie - og ekstra told på ti procent oven i de toldsatser, der allerede er på importvarer fra Kina.
De nye toldsatser vil efter planen træde i kraft fra tirsdag.
Trump har desuden mulighed for at skrue toldsatserne yderligere op, hvis landene svarer igen med deres egne handelsrestriktioner - hvilket flere allerede har lagt op til.
De tre lande stod for over 40 procent af USA's importerede varer i 2024,
ifølge BBC.
Og hver dag krydser der varer for over 14 milliarder kroner mellem USA's grænser til Canada og Mexico.
Her er et overblik over reaktionerne og til sidst de mulige konsekvenser af de nye toldsatser. Men først:
Hvorfor indfører Trump mere told?
Et af Donald Trumps hovedargumenter for at indføre tolden mod Mexico og Canada er, at det stærkt afhængighedsskabende opioid fentanyl kommer ind i USA fra de to lande.
Men han har også sagt, at Kina er medskyldig i, at stoffet kommer til USA.
Flere og flere amerikanere dør af en overdosis og bliver afhængige af fentanyl.
Trump vil derfor bruge tolden til at få de tre lande til at skærpe indsatsen og forhindre, at der kommer fentanyl via deres lande ind i USA.
- De annoncerede toldsatser er nødvendige for at holde Mexico, Kina og Canada ansvarlige for deres løfte om at stoppe strømmen af giftige stoffer, der kommer ind i USA, skriver Det Hvide Hus i en udtalelse.
Under sin valgkamp lovede Donald Trump, at han både ville stoppe strømmen af narkotika og ulovlige immigranter fra USA's nabolande.
Hvad er Canadas reaktion?
Som gengæld vil Canada indføre 25 procent told på amerikanske varer.
Det fortalte den canadiske premierminister, Justin Trudeau, kort tid efter, at Trumps toldsatser var blevet annonceret.
De varer, der bliver ramt, er alt fra øl og whiskey til grøntsager, tøj, møbler og parfumer.
- Vi står fast for Canadas skyld, sagde Trudeau.
Den canadiske told på amerikanske varer vil blive indført i to faser.
Den første omgang produkter vil blive ramt af told fra på tirsdag, og efter tre uger vil de resterende varer blive ramt. Dette skal give canadiske virksomheder mulighed for at finde andre løsninger, forklarede Trudeau.
Canada og USA handler især med
biler og energiprodukter
, såsom olie.
Trudeau sagde flere gange på pressemødet, at man ikke ønskede at stå i denne situation. Og så henvendte han sig direkte til de amerikanske borgere:
- Det er en beslutning, som vil ramme canadiere. Men derudover vil det også få konsekvenser for jer, det amerikanske folk. Told på canadiske varer sætter jeres jobs på spil, sagde han
ifølge New York Times.
Hvad siger Mexico?
- Det største angreb mod Mexico i landets historie som uafhængigt land.
Sådan beskrev den mexicanske præsident, Claudia Sheinbaum, Trumps udmelding om told på mexicanske varer.
- Jeg har givet Mexicos økonomiminister besked på at iværksætte Plan B, som vi har forberedt - en strategi, der omfatter toldmæssige og reguleringsmæssige tiltag til forsvar for Mexicos interesser, skrev hun på X natten til søndag, uden at gå i konkrete detaljer om tiltagene.
- Mexico ønsker ikke nogen konfrontation. Vi tror på samarbejde mellem nabolande. Vi ønsker ikke, at fentanyl skal nå USA eller nogen anden del af verden. Hvis USA vil bekæmpe de kriminelle grupper, der handler med narkotika og spreder vold, må vi arbejde sammen, skrev hun desuden.
Især bil-, elektronik- og maskinindustrien ser ud til at blive ramt.
Også den mexicanske fødevareindustri er central i eksporten til USA. Mexico stod i 2023 for 63 procent af USA's importerede grøntsager og knap 50 procent af importerede frugter og nødder.
Mexico og Canada har i løbet af søndagen diskuteret toldsatserne og aftalt at styrke de to landes samarbejde, skriver nyhedsbureauet Reuters.
Hvordan har Kina reageret?
Kina vil gå rettens vej og tage toldsatserne til Verdenshandelsorganisationen, WTO.
For de ""er en alvorlig overtrædelse af WTO's regler"", står der i en erklæring fra det kinesiske handelsministerium.
Og så vil man tage sine ""forholdsregler for at beskytte vores egne interesser og rettigheder"". Hvad det konkret betyder, er uvist.
Desuden giver Kina ikke meget for Trumps begrundelse for at indføre told. De siger, at problemerne med fentanyl er amerikanernes egen hovepine.
- Fentanyl er USA's problem. Den kinesiske side har gennemført et omfattende samarbejde om narkotikabekæmpelse med USA og opnået enestående resultater,
lød det fra Kinas udenrigsministerium søndag.
De to lande handler især elektronik og maskineri.
Hvad kan konsekvenserne blive?
Allerede nu har økonomer advaret om mulige konsekvenser af den ekstra toldsats: forhøjede priser, jobusikkerhed og generel usikkerhed på de finansielle markeder.
Men udover prisstigninger i de fire berørte lande, vurderer DR's økonomikorrespondent, Casper Schrøder, at toldkrigen har potentiale til at påvirke verdensøkonomien og dermed også dansk økonomi.
- Det skaber økonomisk kaos i samhandlen mellem de lande, og det skaber frygt og bange anelser alle andre steder i verden. Og hvis toldsatserne ender med at trække amerikansk økonomi ned, vil det også sætte sine spor på verdensøkonomien og dansk økonomi, siger han.
Her fortæller Casper Schrøder mere om, hvordan det kan påvirke dansk økonomi:
Noget, amerikanerne hurtigt ville kunne se en prisstigning på, er i grøntafdelingen i supermarkederne.
Ifølge New York Times
vil avocadoer, der i stor stil importeres fra Mexico, samt agurker og tomater kunne stige i pris inden for få uger. Det vil tage længere tid, når det gælder eksempelvis hårde hvidevarer og biler.
Flere økonomer siger til nyhedsbureuaet Reuters, at EU risikerer at blive de næste, der rammes af Trumps toldhammer - hvilket Trump heller ikke har lagt skjul på
kan komme til at ske.
Hvad siger de i USA?
Amerikanske fagforeninger fra landbruget, bilindustrien og stålindustrien har advaret om de mulige konsekvenser af toldsatserne. Nogle,
som stålindustrien
, har opfordret Trump til at genoverveje dem.
Den konservative avis Wall Street Journal kritiserer Trump i en leder med overskriften
""den dummeste handelskrig i historien"".
- Bortset fra Kina giver Trumps begrundelse for det økonomiske angreb på naboer ingen mening, skriver avisen, der ikke giver meget for begrundelsen om, at toldsatsterne skal stoppe USA's problemer med fentanyl.
- Stoffer er kommet ind i USA i årtier, og det vil fortsætte med at gøre det, så længe amerikanerne bruger det. Ingen andre lande kan stoppe det, skriver avisen.
I klippet her fortæller vores USA-korrespondent Philip Khokhar mere om reaktionerne i USA:
På Truth Social anerkender Trump, at det kan komme til at gøre ondt på USA.
- Kommer det til at gøre ondt? Ja, måske (og måske ikke), men vi vil gøre USA stort igen, og det vil være det værd, skriver han.
Han sender i øvrigt en sviner afsted mod Wall Street Journal, som han siger ""altid er forkert på den""."
https://www.dr.dk/nyheder/udland/puk-damsgaard-i-syrien-paa-forsoningscenter-moeder-de-nye-magthavere-assad-regimets,,,Magtskifte i Syrien,,2025-02-02T08:00:00+00:00,,"Puk Damsgård i Syrien:
På forsoningscenter møder de nye magthavere Assad-regimets soldater
Ansatte fra det berygtede Assad-regime står i kø til de nye såkaldte forsoningscentre. Jeg fulgte nervøse mænds første skridt mod integrering i det nye Syrien gennem en proces, de ikke ved hvor ender.
Læs op
Ansigterne i køen er afventende og ængstelige, som vil de helst være usynlige, og ikke stå på række langs muren ind til Assad-regimets gamle politistation i kystbyen Latakia.
De var hverken generaler eller oberster, men de har været ansat i en af diktatorens mange berygtede efterretningstjenester, de har arbejdet i militæret eller politistyrkerne.
For to måneder siden havde denne scene været utænkelig: Midt i regimets højborg ved kysten sidder oprørerne fra den islamistiske oprørsgruppe Hayat Tahrir el-Sham (HTS) - som nu foretrækker at blive kaldt Syriens nye styre – på politistationen og tager imod regimets sikkerhedsapparat i det de betegner som en forsonings proces.
Rolleskiftet gør mændene i køen tydeligt nervøse. De har trods alt været ansat i sikkerhedsapparatet for et regime, som dem bag skranken, har kæmpet imod i omtrent 14 år.
'Jeg ved, hvor de kommer fra'
- Jeg tænker ikke på dem som fjenden nu. Jeg tænker på dem som en administrativ opgave for deres og vores skyld, siger Hamdo Mohammed, der er fra den i mange år oprørskontrollerede Idlibprovins, hvor han arbejdede i HTS’ sikkerhedsapparat, efter at han havde kæmpet med oprøreren og HTS konsoliderede deres magt i den nordvestlige provins.
- Jeg ved, hvor de kommer fra, siger han om de fremmødte og stikker hånden i jakkens inderlomme.
Han fisker et plastikkort frem i sarte rødlige nuancer, som er klippet over i to dele. Det er et ID-kort fra 2012, da han selv var ansat i regimets politiske efterretningstjeneste og deserterede for at tilslutte sig revolutionen, der blev til en væbnet kamp mod regimet, da Assads styrker slog hårdt ned og dræbte fredelige demonstranter.
- Vi har alle været der, siger han med henvisning til, at han og de andre HTS-folk er opmærksomme på, at mange arbejdede i regimets militærapparat ufrivilligt.
Min egen chauffør blev som 42-årig arresteret i en kontrolpost få måneder inden kollapset og sendt til hæren som reserve efter et par dage i fængsel.
Da regimet faldt, vandrede han med sine soldaterkammerater en lang vej hjem rystende bange for, hvad oprørerne kunne finde på. Men som mange andre i hans situation også har fortalt, lod de dem gå.
De fremmødte får uddelt et nummer, og bliver i mindre grupper lukket ind ad porten. Indenfor i gangen får de taget billede. En bevæbnet og maskeret mand stiller dem op ad væggen og beder dem holde nummeret op foran brystet. Derefter træder de én ad gangen ind til Hamdo Mohammed eller en af hans kolleger.
De opgiver blandt andet navn, adresse, rang og arbejdssted. Hamdo Mohammed spørger, om de har våben. En ung mand kan ikke huske sit fødselsår og fumler med passet.
- Jeg tror, det er 2002.
- Giv det til mig…. Du er født i 2003, siger Hamdo Mohammed og griner.
- Det nye midlertidige ID-kort, vi udsteder, tjener også som en beskyttelse for dem, når de færdes og skal møde myndigheder. Så kan de se, at de har været forbi forsoningscenteret.
ID-kortet bekræfter, at de endegyldigt har forladt det gamle regime og er klar til at arbejde for det nye styre. I et rum ligger flere tusinde ID-kort klar til at blive afhentet.
I køen taler jeg med flere af de fremmødte, og en opsøger mig for at sige, at han arbejdede i militærets efterretningstjeneste, og spørger hvad han kan forvente.
Jeg får også historier, der vidner om fortiden, og hvorfor regimet kollapsede på mindre end to uger.
Udover at Assads allierede Hizbollah og Iran, som reddede Assad og holdt ham på magten i Damaskus under oprøret, er stærkt svækkede efter krigen mellem Israel og Hizbollah, og Rusland, der har sin vigtige base langs kysten, har travlt i Ukraine, var det også et pilråddent militær og system, der kollapsede.
I årevis har Assad-regimet kontrolleret Syrien som sin egen personlige forretning og har levet af illegal handel og smugling af det amfetamin lignende stof captagon.
Soldater betalte, hvis de kunne, for at blive frigjort fra tjeneste. De ønskede ikke at kæmpe. De blev tvunget og havde ingen kampmoral for at holde Assad ved magten. Diktatoren efterlod også et økonomisk kollaps til de nye magthavere.
På politistationens port hænger et opslag med en QR-kode, hvor militærfolk med rang af kaptajn og højere kan udfylde et dokument online og senere blive taget imod.
Mange af dem i køen fortæller, at de blot forsøgte at brødføde deres familier. Det er formentlig ganske rigtigt, men også det mest behændige at sige i situationen.
HTS' fortid spøger, selvom de forsøger med forsoning
I kontoret møder jeg lederen af centeret, Abdul Rahman, der først opgiver sit
nom de guerre
fra krigen. Ligesom Syriens de facto leder og nyligt udnævnt præsident i overgangsperioden, Ahmed al-Sharaa, også i mange år var kendt under krigernavnet Abu Mohammed al-Jolani.
De nye magthavere i Syrien, som har sit udspring i HTS, der brød med al-Qaeda i 2016, er indtil videre selv stemplet som forbrydere af blandt andet USA og EU, da HTS er på terrorlisterne.
I øjeblikket diskuterer EU ophævelsen af sanktioner, som EU indførte mod Assad-regimet, der nu er væk. Men HTS' fortid spøger.
Syrien befinder sig i en overgangsperiode med en midlertidig transitionsregering, hvor nogle udnævnelser har vakt furore blandt syrerne. Ikke mindst det faktum at overgangsstyret ikke fremviser nogen nævneværdig diversitet.
Jeg spørger Abdul Rahman, om ID-kortet er det samme som amnesti.
Svaret falder prompte.
- Nej, det er ikke et amnesti. De, der har begået forbrydelser, skal straffes. Så det nye IDkort er ikke et bevis eller stempel på uskyld. Det er forsoning med den gamle tidligere hær, og forhåbentlig vil mange i fremtiden arbejde i vores nye militær.
- Men de, der har begået forbrydelser, skal stilles for retten ved domstolene, når de kommer op at køre, siger Abdul Rahman.
Han kan stadig ikke selv tro på, at han nu står i det kontor på regimets gamle politistation og styrer slagets gang i sin hjemby, han ikke kunne være igennem mange år af frygt for regimet.
- Sikkerhedssystemet plejede at være forbundet med stor frygt. Nu er vi helt afslappede, siger han.
For mændene uden for porten er det lige omvendt.
Se med, når Puk Damsgård rejser rundt i Syrien i 21 Søndag i aften på DR1."
https://www.dr.dk/nyheder/udland/toldkrig-gaar-imod-centralt-valgloefte-det-kommer-amerikanerne-ikke-til-bryde-sig-om,Toldkrig går imod centralt valgløfte: 'Det kommer amerikanerne ikke til at bryde sig om',,,,2025-02-02T07:48:00+00:00,Anna Danielsen Gille,"Toldkrig går imod centralt valgløfte:
'Det kommer amerikanerne ikke til at bryde sig om'
Trump lovede at komme inflationen til livs, men en toldkrig kan gøre livet dyrt for amerikanere, siger korrespondent.
Læs op
Nu er der krig.
I hvert fald når det kommer til handelen mellem USA og Canada, Mexico og Kina.
Men det er ikke nødvendigvis en krig, som de amerikanske forbrugere kommer til at vinde.
For dem kan priserne komme til at stige, og det går imod et andet centralt valgløfte, som var med til at få Trump til magten, fortæller DR's korrespondent i USA Philip Khokhar.
- Det kan godt være, at man ikke oplever det lige med det samme, men på længere sigt vil det betyde højere priser for amerikanerne. Og det er noget, som amerikanerne i den grad ikke kommer til at bryde sig om.
- Faktisk er inflationen en af grundene til, at Donald blev valgt. Han lovede at gøre op med nøgleinflation, men det hjælper han altså ikke på med den her toldkrig.
I denne artikel kan du få et overblik over, hvorfor det kan blive dyrt for borgerne.
Trump har dog også sagt, at tolden skal hjælpe med at indfri nogle andre valgløfter. I et
opslag på Truth Social
i nat skrev præsidenten, at tolden skal presse landene til at gøre mere for at stoppe strømmen af migranter og fentanyl til USA.
Dyre avocadoer
Det kan blandt andet blive dyrere for amerikanerne at købe byggematerialer fra Canada og Mexico, mens også turen i supermarkedet forventes at blive mere bekostelig.
Den mexicanske fødevareindustri er nemlig central i eksporten til USA. Mexico stod i 2023 for 63 procent af USA's importerede grøntsager og knap 50 procent af importerede frugter og nødder, skriver Ritzau.
Blandt andet kommer mere end 80 procent af avocadoer i USA i dag fra Mexico.
Foruden at presse sine nabolande til at stoppe strømmen af stoffer og migranter har præsident Donald Trump tidligere luftet, at det også skal være med til at sikre flere arbejdspladser til amerikanerne.
Selvom det bliver dyrere at være amerikaner, er borgerne villige til at betale har Trump tidligere sagt, fortæller USA-korrespondent Philip Khokhar:
Svarer til dansk toldkrig mod Sverige og Tyskland
En af grundene til, at det forventes at ramme forbrugerne hårdt i USA, er den tætte forbindelse mellem særligt USA, Canada og Mexico - som begge er nabolande til amerikanerne.
- Det er tre økonomier, der stort set er lige så integreret som det indre marked i EU, siger USA-korrespondent Philip Khokhar.
- Det svarer en lille smule til, at Danmark trådte ud af det indre marked og startede en handelskrig med Tyskland og Sverige."
https://www.dr.dk/nyheder/udland/11-aarig-pige-stukket-ihjel-paa-aaben-gade-i-hollandsk,,,,,2025-02-02T04:41:00+00:00,,"11-årig pige stukket ihjel på åben gade i hollandsk by
En 29-årig mand er anholdt for drab på 11-årig pige. Han skal have opført sig ""forvirret"".
Læs op
Politiet i Holland har lørdag anholdt en mand, som er mistænkt for at have stukket og dræbt en 11-årig pige i byen Nieuwegein.
Det fremgår af en udtalelse fra politiet, skriver nyhedsbureauet AFP.
Angrebet fandt sted på åben gade omkring klokken 15.00, og selv om læger efterfølgende forsøgte at behandle pigen, stod hendes liv ikke til at redde, lyder det.
- Politiet anholdt en 29-årig mistænkt, som opholdt sig i nærheden, på baggrund af oplysninger fra de tilstedeværende personer og øvrige personer, siger politiet i provinsen Utrecht, hvor Nieuwegein ligger.
Myndighederne har ikke umiddelbart udtalt sig om et motiv for drabet.
Det står heller ikke klart, hvilken genstand pigen blev stukket med.
Var på vej til legeaftale
Ifølge det hollandske nyhedsbureau ANP har politiet bekræftet, at den mistænkte mand kommer fra Syrien.
Politiet efterforsker blandt andet hændelsen ud fra meldinger om, at den mistænkte mand skal have opført sig ""forvirret"" i ugen op til angrebet, skriver ANP.
Til det hollandske medie Nos oplyser politiet desuden, at det ikke tyder på, at den mistænkte havde en forudgående relation til offeret.
Til mediet lyder det også, at pigen var på vej til en legeaftale, da drabet fandt sted, og at det var et jævnaldrende barn, som overværede angrebet og ringede til politiet.
- Jeg er utroligt chokeret over denne her forfærdelige nyhed. Jeg er også selv mor, og man kan slet ikke forestille sig det, der har fundet sted, siger borgmesteren i Nieuwegein, Marijke van Beukering, til Nos ifølge AFP.
- Det er et mørkt kapitel i Nieuwegein, og det er et mareridt for os alle, siger borgmesteren.
Ifølge Nos er pigens familie efter hændelsen blevet indkvarteret på en lokal politistation, og der er i byen blevet afholdt et møde for indbyggerne, hvor både politiet og borgmesteren også deltog."
https://www.dr.dk/nyheder/udland/kina-vil-udfordre-usas-toldsatser,Kina vil udfordre USA's toldsatser,,,,2025-02-02T03:14:00+00:00,Michala Rask Mikkelsen,"Kina vil udfordre USA's toldsatser
Trumps toldsatser er en alvorlig overtrædelse af WTO's regler, mener Kina, som vil udfordre de amerikanske toldsatser.
Læs op
Kina vil udfordre lovligheden af USA's toldsatser ved Verdenshandelsorganisationen, WTO.
Det oplyser det kinesiske handelsministerium søndag ifølge nyhedsbureauet Reuters.
Donald Trumps toldsatser ""er en alvorlig overtrædelse af WTO's regler"", står der i en erklæring fra ministeriet, hvor USA opfordres til at ""føre en åben dialog og styrke samarbejdet"".
Handelsministeriet uddyber ikke, præcis hvilke tiltag der er tale om, eller hvornår de træder i kraft.
Bruger nødretslov til at indføre told
USA's præsident, Donald Trump, underskrev lørdag et præsidentielt dekret, der lægger 25 procents told på import fra Canada og Mexico samt ekstra told på ti procent oven i de toldsatser, der allerede er på import fra Kina.
USA, Canada og Mexico har i forvejen en eksisterende handelsaftale - den såkaldte USMCA (United States-Mexico-Canada Agreement) - der i juli 2020 erstattede den tidligere Nafta-aftale, som afskaffede told og handelsbarrierer mellem de tre lande.
Trump-administrationen forsøger dog tilsyneladende at omgå USMCA ved at erklære en national økonomisk nødsituation i det præsidentielle dekret og henvise til den internationale økonomiske bemyndigelseslov (IEEPA).
IEEPA er en amerikansk lov fra 1977, der blandt andet giver præsidenten ensidig beføjelse til at regulere importen under en national krise.
Da USMCA er en kongresgodkendt handelsaftale, rejser det spørgsmålet om, hvorvidt IEEPA kan tilsidesætte den.
At anlægge en sag ved WTO vil ifølge Reuters primært være et symbolsk skridt, som den kinesiske regering også har taget mod EU's told på kinesiske elbiler.
I ugevis har talsperson for Kinas udenrigsministerium Mao Ning understreget, at Kina mener, at der ikke findes nogen vindere i en handelskrig.
Kina afviser fentanyl-ansvar
Trump vil med tolden forsøge at presse landene til at gøre mere for at stoppe strømmen af fentanyl til USA.
- Jeg lovede under min valgkamp at stoppe strømmen af illegale immigranter og narkotika over vores grænser, og amerikanerne stemte overvældende for det, skrev han på sit sociale medie, Truth Social, lørdag.
Fentanyl er et område, som også Trumps forgænger, Joe Biden, forsøgte at få Kina til at slå hårdt ned på.
Men det ulovlige stof er ifølge kineserne USA's problem.
- Fentanyl er USA's problem, udtaler Kinas udenrigsministerium søndag ifølge Reuters.
- Den kinesiske side har gennemført et omfattende samarbejde om narkotikabekæmpelse med USA og opnået enestående resultater."
https://www.dr.dk/nyheder/udland/trudeau-vil-laegge-25-procents-told-paa-varer-fra-usa,"Trudeau vil lægge told på amerikansk whisky, juice og tøj",,,,2025-02-02T02:42:00+00:00,Michala Rask Mikkelsen,"Trudeau vil lægge told på amerikansk whisky, juice og tøj
Canada vil indføre told på varer fra USA til en samlet værdi af 155 milliarder canadiske dollar. Det vil ske i to faser, siger Justin Trudeau.
Læs op
Canada vil indføre en told på 25 procent på amerikanske varer til en samlet værdi af 155 milliarder canadiske dollar, svarende til cirka 768 milliarder kroner.
Det sker som svar på Donald Trumps toldsatser.
Det fortæller den canadiske premierminister, Justin Trudeau, på et pressemøde natten til søndag dansk tid.
Ifølge Trudeau vil de nye toldsatser ramme en bred vifte af amerikanske produkter, herunder øl, vin og whisky samt frugt og juice - blandt andet appelsinjuice fra Trumps hjemstat, Florida.
Derudover vil tøj, sportsudstyr og husholdningsapparater også blive pålagt ekstra told.
Trump gør livet dyrere for amerikanerne
På pressemødet advarer den canadiske leder om, at de kommende uger vil blive vanskelige for canadierne. Han understreger dog samtidig, at Trumps toldsatser også vil få konsekvenser for amerikanerne.
- De vil øge omkostningerne for jer, herunder priserne på fødevarer i supermarkedet og benzin ved pumpen. De vil gøre det sværere at få adgang til livsvigtige varer, siger han direkte henvendt til de amerikanske forbrugere.
Ifølge Trudeau overvejer Canada også andre handelspolitiske modsvar, herunder restriktioner på kritiske mineraler, indkøb af energiprodukter og andre partnerskaber.
Den canadiske gengældelsestold vil blive indført i to faser.
Første fase træder i kraft på tirsdag, samme dag som Trumps told. Her vil Canada pålægge told på varer fra USA til en værdi af 30 milliarder canadiske dollar.
Anden fase træder i kraft efter 21 dage, hvor der vil blive lagt told på varer for yderligere 125 milliarder dollar.
Denne opdeling skal give canadiske virksomheder tid til at finde alternative løsninger, forklarer Trudeau.
I videoen herunder kan du se Justin Trudeau kommentere den amerikanske beslutning:
Støt canadiske produkter
På nattens pressemøde opfordrer Justin Trudeau sine landsmænd til at købe canadiske produkter og holde ferie i Canada i stedet for i USA.
- Vi har ikke bedt om det her, men vi bøjer os ikke, siger han.
USA's præsident, Donald Trump, underskrev lørdag et præsidentielt dekret, der lægger 25 procents told på import fra Canada og Mexico samt ekstra told på ti procent oven i de toldsatser, der allerede er på import fra Kina.
Dekretet indeholder en såkaldt gengældelsesklausul. Den giver Trump mulighed for at skrue toldsatserne endnu højere op, hvis de berørte lande svarer igen med egne handelsrestriktioner.
Toldsatserne træder efter planen i kraft tirsdag den 4. februar klokken 06.01 dansk tid."
https://www.dr.dk/nyheder/udland/mexico-er-klar-med-en-plan-b-om-gengaeldelsestold-mod-usa,Mexico er klar med en plan B om gengældelsestold mod USA,,,,2025-02-02T01:43:00+00:00,Michala Rask Mikkelsen,"Mexico er klar med en plan B om gengældelsestold mod USA
Den mexicanske præsident har givet ordre om at iværksætte en plan, der omfatter toldmæssige og reguleringsmæssige tiltag mod USA.
Læs op
Mexicos præsident, Claudia Sheinbaum, har givet sin økonomiminister besked på at iværksætte en plan om gengældelsestold som modsvar til den amerikanske præsident, Donald Trumps, told-dekret.
Det skriver Sheinbaum i
et længere opslag på X
i kølvandet på Trumps dekret om told på blandt andet mexicanske varer.
- Jeg har givet Mexicos økonomiminister besked på at iværksætte Plan B, som vi har forberedt - det er en strategi, der omfatter toldmæssige og reguleringsmæssige tiltag til forsvar for Mexicos interesser, skriver hun natten til søndag dansk tid.
Præsidenten nævner ikke, hvor meget told der bliver tale om, eller hvornår tiltagene træder i kraft.
Reaktionen kommer, få timer efter at Trump underskrev et præsidentielt dekret om at indføre en ekstra told på ti procent oven i de toldsatser, der allerede er på import fra Kina, og 25 procent på import fra Mexico og Canada med undtagelse af en sats på ti procent på canadiske energiprodukter.
Dekretet indeholder desuden en såkaldt gengældelsesklausul. Den giver Trump mulighed for at skrue toldsatserne endnu højere op, hvis de berørte lande svarer igen med egne handelsrestriktioner.
Mexico ønsker ikke en konfrontation
Trump har begrundet sin beslutning med, at blandt andet Mexico skal gøre mere for at stoppe strømmen af illegale immigranter og fentanyl ind over grænsen til USA.
Men problemerne løses ikke med told og handelsrestriktioner, understreger den mexicanske præsident i sit opslag, men derimod gennem dialog og forhandling.
- Mexico ønsker ikke nogen konfrontation. Vi tror på samarbejde mellem nabolande. Vi ønsker ikke, at fentanyl skal nå USA eller nogen anden del af verden. Hvis USA vil bekæmpe de kriminelle grupper, der handler med narkotika og spreder vold, må vi arbejde sammen på en helhedsorienteret måde, skriver hun.
I samme ombæring foreslår Claudia Sheinbaum den amerikanske præsident, at Mexico og USA sammen opretter en arbejdsgruppe med eksperter inden for sikkerhed og folkesundhed.
De amerikanske toldsatser på varer fra Canada, Mexico og Kina træder efter planen i kraft tirsdag den 4. februar klokken 06.01 dansk tid."
https://www.dr.dk/nyheder/udland/trump-underskriver-told-dekret-mod-mexico-canada-og-kina,"Trump underskriver told-dekret mod Mexico, Canada og Kina",,,,2025-02-01T23:15:00+00:00,Michala Rask Mikkelsen,"Trump underskriver told-dekret mod Mexico, Canada og Kina
Dekretet giver Trump mulighed for at øge toldsatserne yderligere, hvis landene svarer igen med egne handelsrestriktioner.
Læs op
Den amerikanske præsident, Donald Trump, har lørdag underskrevet et præsidentielt dekret om at indføre told på varer fra Mexico, Canada og Kina, der er USA's tre største handelspartnere.
Det oplyser Det Hvide Hus sent lørdag aften dansk tid ifølge nyhedsbureauet AP.
Dermed indfrier Trump et centralt løfte fra sin valgkamp - men stiller altså samtidig de amerikanske forbrugere højere priser i udsigt.
Med dekretet indfører Trump en ekstra told på ti procent oven i de toldsatser, der allerede er på import fra Kina, og 25 procent på import fra Mexico og Canada med undtagelse af en sats på ti procent på canadiske energiprodukter.
Mange amerikanere er afhængige af canadiske energiprodukter, herunder olie, elektricitet og naturgas, til brændstof og opvarmning af deres boliger.
Dekretet indeholder desuden en såkaldt gengældelsesklausul. Den giver Trump mulighed for at skrue toldsatserne endnu højere op, hvis de berørte lande svarer igen med egne handelsrestriktioner.
Skal stoppe strømmen af narko og immigranter
På sit sociale medie,
Truth Social
, begrunder Trump beslutningen med, at det handler om amerikanernes sikkerhed.
- Vi skal beskytte amerikanerne, og det er min pligt som præsident at sikre alles sikkerhed, skriver han.
- Jeg lovede under min valgkamp at stoppe strømmen af illegale immigranter og narkotika over vores grænser, og amerikanerne stemte overvældende for det.
Ifølge Trump skal tolden presse landene til at gøre mere for at stoppe strømmen af fentanyl til USA.
Af dekretet fremgår det, at Trump kan fjerne tolden på de canadiske varer igen, hvis Canada tager tilstrækkelige skridt mod at mindske sundhedskrisen i USA.
Samtidig passer toldsatserne ind i hans protektionistiske linje, der har til formål at styrke den amerikanske produktion - og muligvis også sikre en ny indtægtskilde til den føderale regering.
Bruger told som våben
Trump ser told som et magtfuldt redskab til at forme verdensøkonomien til USA's fordel.
- I kan se den magt, tolden har, sagde Trump til journalister fredag.
- Ingen kan konkurrere med os, fordi vi har langt den største økonomiske magt.
Den republikanske præsident satser stort på, at hans handlinger ikke vil forværre inflationen, forårsage finansiel uro, der kan destabilisere verdensøkonomien, eller fremprovokere en modreaktion fra vælgerne.
Hvis Canada og Mexico kan nå til enighed med Trump om en mere offensiv indsats mod illegal indvandring og smugling af fentanyl, kan toldsatserne dog vise sig at være kortvarige, skriver AP.
Omgår Nafta med ""nødsituation""
USA, Canada og Mexico havde tidligere en handelsaftale - den såkaldte Nafta-aftale - der afskaffede told og handelsbarrierer mellem de tre lande.
I juli 2020 - under Trumps første embedsperiode - blev Nafta officielt erstattet af en ny aftale kaldet USMCA (United States-Mexico-Canada Agreement), som fortsat bygger på frihandel, men med strammere regler for visse sektorer.
Trump-administrationen forsøger dog at omgå denne aftale ved at erklære en national økonomisk nødsituation i det præsidentielle dekret og henvise til den internationale økonomiske bemyndigelseslov (IEEPA).
IEEPA er en amerikansk lov fra 1977, der blandt andet giver præsidenten ensidig beføjelse til at regulere importen under en national krise.
Ifølge det præsidentielle dekret træder toldsatserne på varer fra Canada, Mexico og Kina i kraft tirsdag den 4. februar klokken 00.01 øastamerikansk tid, hvilket vil sige tirsdag klokken 06.01 dansk tid."
https://www.dr.dk/nyheder/udland/analyse-danmarks-afrikanske-darling-har-blod-paa-haenderne,ANALYSE: Danmarks afrikanske darling har blod på hænderne,,,,2025-02-01T19:00:00+00:00,,"ANALYSE:
Danmarks afrikanske darling har blod på hænderne
Rwanda beskyldes fra mange sider for at være skyld i det blodbad, der lige nu udspiller sig i DR Congo.
Læs op
De seneste år har dansk interesse for Rwanda været stor.
Her var et lille venligt land midt i Afrika, der tilbød at hjælpe Danmark og Storbritannien med at tage imod asylansøgere, som Danmark gerne ville af med.
Siden kom der grus i maskineriet, da Storbritannien forsøgte at få de første asylansøgere afsted, og Danmark indtog en venteposition, men har fortsat ikke opgivet planerne om en mulig udlicitering af asylbehandlingen til Rwanda.
Samarbejdet med Rwanda er stadig varmt. Og hvis Rwanda skal tage imod asylansøgere, bliver det nemlig ikke gratis.
For et halvt år siden lancerede den danske regering en ny Afrika-strategi: 'Afrikas århundrede' var den fornemme titel, som blandt andet betød at Danmark satte gang i åbning af nye ambassader med lande, man gerne ville arbejde tættere sammen med. Et af dem var Rwanda.
I samme tidsrum har Rwanda skruet op for en helt anden form for engagement i nabolandet DR Congo.
Folkedrabet i Rwanda
Her har Rwanda støttet oprørsbevægelsen M23, der i denne uge indtog millionbyen Goma.
Hundredtusinder er drevet på flugt, mens kampe har raset i den store by ved Rwandas grænse. Længe har FN beskyldt Rwanda for at hjælpe oprørsgruppen, og lige så længe har Rwanda afvist.
I denne uge er pilen dog blevet peget yderligere i retning af Rwanda. For der er ifølge FN nu også er rwandiske soldater involveret direkte i kampene, der blandt andet også går udover fredsbevarende soldater fra netop FN, der er udsendt til DR Congo.
FN's sikkerhedsråd, hvor Danmark nu også sidder, kræver kampene stoppet, og at Rwanda trækker støtten.
Rwanda afviser ikke længere at være involveret. De erkender det heller ikke, men henviser i stedet til at man må se på årsagerne til oprørsbevægelsens fremmarch.
Rwanda mener, at DR Congo arbejder sammen med militser, der for 30 år siden var involveret i folkedrabet i Rwanda, og som siden flygtede ind i DR Congo, og dermed udgør en sikkerhedsrisiko for Rwanda.
Oprørsbevægelsen M23 er blevet Rwandas redskab i kampen mod andre militser, der vil Rwanda det ondt.
Men nu er man så gået skridt videre og har indtaget millionbyen Goma, og ifølge oprørene stopper det ikke her: Man vil marchere hele vejen mod DR Congos hovedstad, Kinshasa, for at vælte regeringen.
Svært at løfte pegefingeren over for Rwanda
To gange tidligere har rwandiske styrker været stærkt involveret i invasioner i Congo i forsøget på at komme sine fjender til livs. Første gang under den første Congo-krig i 1996, og så igen fra 1998-2003, i det man kalder den første afrikanske verdenskrig.
Inden krigen sluttede, var otte afrikanske lande involveret, og dødstallet under krigen – og som følge af elendighederne efter krigen – er langt over fem millioner, og dermed er krigen den mest dødelige siden Anden Verdenskrig.
Rwanda er nøglen til at stoppe at kaos og en ekstrem humanitær katastrofe i et af verdens i forvejen mest udsatte lande.
Millioner lever allerede som internt fordrevne i DR Congo. FN's sikkerhedsråd har hele to gange i denne uge haft situationen på dagsordenen og beskeden til Rwanda har været: ""stop nu. ""
Men indtil videre har de Rwanda støttede oprører altså kun intensiveret.
Rwandas præsident, Paul Kagame, tror tydeligvis ikke på, at verdenssamfundet for alvor vil sætte foden ned. Det gør han ikke, fordi verdenssamfundet for 30 år siden bare så til, da et frygteligt folkedrab fandt sted i Rwanda, og derfor har det lige siden været meget svært at løfte den moralske pegefinger overfor Rwanda.
Det har den rwandiske regering i den grad udnyttet, og samtidig har man været ekstrem god til at skabe alliancer med forskellige lande, som altså for eksempel Danmark, der så kan få kritik til at forstumme.
DR Congos regering anklager det internationale samfund for passivitet, og spørgsmålet er hvor meget der skal til, før det for alvor vender."
https://www.dr.dk/nyheder/udland/tre-gidsler-fra-israel-og-183-palaestinensiske-fanger-er-i-dag-blevet-loesladt,Tre gidsler fra Israel og 183 palæstinensiske fanger er i dag blevet løsladt,,,,2025-02-01T12:31:00+00:00,Silas Bay Nielsen,"Tre gidsler fra Israel og 183 palæstinensiske fanger er i dag blevet løsladt
Den fjerde udveksling af gidsler og fanger har i dag fundet sted, siden våbenhvilen trådte i kraft.
Læs op
Grønne Hamas-flag og flere palæstinensiske flag blafrede i middelhavsvinden lørdag morgen i forbindelse med frigivelserne af tre gidsler.
De tre gidsler fra Israel har siden 7. oktober 2023 været i Hamas' varetægt.
Først blev den 35-årige israeler Yarden Bibas og den 54-årige fransk-israeler Ofer Kalderon overdraget i Khan Younis i Gaza-striben. Senere blev israelsk-amerikanske Keith Siegel på 65 år frigivet og overdraget til Røde Kors, som hjælper med frigivelserne.
Frigivelsen af Yarden Bibas og Ofer Kalderon skete på en scene, fortæller DR's journalist i Jerusalem, Victor Schrøder Friis.
- Gidslerne fik lov til at gå stille og roligt op på scenen og underskrive papirerne, fortæller han.
I videoen her kan du se Israels militærs video, hvor Yarden Bibas bliver genforenet med sin familie:
Reuters har tidligere skrevet, at Hamas først ville frigive kvinder og børn, mænd over 50 år og syge og sårede gidsler. Derfor har det skabt bekymring hos Yarden Bibas' familie og i Israel, fordi hans børn og kone ikke er blevet frigivet af Hamas, fortæller Victor Schrøder Friis.
Palæstinensiske fanger til Gaza og Vestbredden
Efterfølgende er busser med palæstinensiske fanger fra Israel ankommet til Ramallah på Vestbredden og Gaza. Ifølge Al Jazeera skulle alle fanger være mænd.
De israelske fængselsmyndigheder har ifølge AP sagt, at alle 183 fanger, som ifølge planen i dag skulle løslades, har forladt de israelske fængsler.
111 af fangerne skulle ifølge flere medier været blevet anholdt i Gaza efter 7. oktober 2023 og bliver derfor transporteret dertil. 70 fanger var idømt livstidsdomme eller lange straffe.
En af de frigivne palæstinensere skulle ifølge AP være nødhjælpsarbejderen Mohammed el-Halibi, der har fået 12 års fængsel. Han arbejdede for en kristen organisation og blev dømt for at have kanaliseret millioner af dollar til Hamas.
Menneskerettighedsgrupper – blandt andre
Amnesty
- har ifølge AP kritiseret dommen og udtalt, at rettergangen ikke var fair. Blandt andet fik hverken han eller nødhjælpsorganisationen lov til at se beviserne i sagen, hvilket ifølge det amerikanske nyhedsbureau har skabt frygt hos andre private nødhjælpsorganisationer i området.
Overdragelsen er den fjerde i rækken, siden den nuværende våbenhvile trådte i kraft. Hamas har nu frigivet 18 ud af 33 gidsler, mens Israel har løsladt flere hundrede palæstinensiske fanger.
Den er en del af første fase af en våbenhvile mellem Israel og Hamas, som i alt består af tre faser. Anden fase ventes at omfatte frigivelse af alle resterende gidsler og flere løsladelser af palæstinensiske fanger samt en fuldstændig israelsk tilbagetrækning.
Som en del af våbenhvilens første fase er grænseovergangen ved Rafah mellem Egypten og Gaza genåbnet efter ni måneder. Her er 50 syge og sårede børn fra Gaza bragt til Egypten for at få behandling.
Du kan følge DR's liveblog om våbenhvilen her:"
https://www.dr.dk/nyheder/udland/trumps-toldhammer-forventes-falde-i-dag-det-tyder-paa-han-rent-faktisk-mener-det,"Trumps toldhammer forventes at falde i dag: Det tyder på, at han rent faktisk mener det",,,,2025-02-01T08:45:00+00:00,Silas Bay Nielsen,"Trumps toldhammer forventes at falde i dag:
Det tyder på, at han rent faktisk mener det
Det Hvide Hus fortalte i går, at varer fra Mexico, Canada og Kina vil blive pålagt ekstra told.
Læs op
Told er det smukkeste ord, har Donald Trump sagt. Men nu tyder det også på, at der kommer handling bag det ""smukke"" ord.
Det Hvide Hus har oplyst, at varer fra Canada og Mexico vil blive pålagt told på 25 procent, mens kinesiske varer til USA vil blive pålagt ti procent ekstra told. Det vil allerede ske fra i dag, selvom det stadig er uvist, hvordan toldplanen præcis kommer til at se ud.
For USA-ekspert Mads Dalgaard Madsen er der efter Det Hvide Hus' udmelding dog ingen tvivl om, at præsident Donald Trump virkelig mener, at told ikke blot skal nævnes, men også bruges.
- Nu tyder det på, at told ikke bare er et forhandlingsoplæg for at tvinge allierede og andre lande i geled, men at det rent faktisk er noget, manden vil implementere, siger han i P1 Morgen.
Stadig mange usikkerheder
Det Hvide Hus har endnu ikke meldt ud, hvordan tolden for de tre landes varer præcist kommer til at blive implementeret. Men det forventer Mads Dalgaard Madsen, at vi bliver klogere på, når amerikanerne vågner i løbet af lørdagen.
- Det, som er vildt med Donald Trumps udtalelser, er, at han taler om en toldmur på alle varer fra de tre lande. Normalt går man dog efter meget specifikke produktgrupper, når man laver told. Derfor skal vi i dag holde øje med, om det i virkeligheden er specifikke varegrupper, han i virkeligheden kommer til at gå efter, siger Mads Dalgaard Madsen.
Trump har tidligere sagt, at de tre lande er ansvarlige for det store misbrug af fentanyl i USA, samt at Canada og Mexico behandler USA uretfærdigt, fordi USA køber flere af deres varer, end de køber fra USA.
Det samme gør sig gældende for EU, som eksporterer flere varer til USA, end EU importerer fra USA. Derfor fastholdt Trump i går, at der på et senere tidspunkt vil blive indført mere told på EU-varer.
Canadisk politiker: Vi bøjer os ikke
I Canada forbereder man sig allerede på USA's told. Den liberale Mark Carney, der stiller op som premierminister efter Justin Trudeau, siger
til BBC
, at Canada er klar til at ""stå op mod bøllen"" og ikke bøjer sig. Derfor siger han, at Canada vil øge sin told tilsvarende for amerikanske varer.
- Det, som præsidenten gør mod Canada og de andre lande, truer verden og vil give bagslag til USA. Det vil ramme deres vækst, det vil øge inflationen og forhøje renter og ødelægge USA's omdømme i verden, siger Mark Carney til BBC.
Han fortæller, at USA nu igen flår en handelsaftale i stykker med en af sine nærmeste allierede, som begge parter ellers har forhandlet sig frem til.
Justin Trudeau, der også kommer fra det liberale parti, har også tidligere sagt, at Canadas modsvar ville være kraftigt og komme øjeblikkeligt.
Økonomer vurderer ifølge BBC, at en told på canadiske varer til USA kan få ødelæggende indvirkning på Canadas økonomi, men også føre til højere priser for amerikanske forbrugere.
På en fabrik i Kina, som ifølge Det Hvide Hus vil blive ramt af ti procent told, er der også nervøsitet. Her producerer de amerikanske cowboystøvler, og frygten er, at tolden kan føre til arbejdsløshed,
skriver BBC
, som har besøgt fabrikken.
Kina kæmper i forvejen med faldende vækstrater, og flere internationale virksomheder har allerede flyttet dele af produktionen til andre lande som Vietnam.
USA's told på mexicanske og canadiske vil også kunne mærkes i Danmark, vurderer Dansk Industri (DI). Ifølge Ritzau vurderer DI, at straftolden vil betyde, at Danmarks bruttonationalprodukt (bnp) vil være 23 milliarder kroner lavere i 2027 end i scenariet med uændrede toldsatser.
Når man som land pålægger udenlandske varer told, betyder det stigende priser for forbrugerne. Det kan du læse mere om her:"
https://www.dr.dk/nyheder/udland/live-indsaettelse-af-donald-trump,,,Spørgsmålet om Grønlands fremtid,,2025-02-01T07:42:00+00:00,,"LIVE Donald Trump varsler told på varer fra flere lande
Læs op
Det er ikke gået stille for sig, efter at Donald Trump for små to uger siden blev USA's 47. præsident, og nu er turen kommet til at indfri den nye præsidentens valgløfter om højere told.
Få seneste nyt her:"
https://www.dr.dk/nyheder/udland/trump-gentager-told-trussel-mod-eu-de-behandler-os-ikke-godt,Trump gentager told-trussel mod EU: 'De behandler os ikke godt',,,,2025-01-31T23:16:00+00:00,Michala Rask Mikkelsen,"Trump gentager told-trussel mod EU:
'De behandler os ikke godt'
Donald Trump varsler væsentlige skridt i forhold til toldsatser mod EU og fastholder samtidig straftold mod Canada, Mexico og Kina fra lørdag.
Læs op
USA's præsident, Donald Trump, vil indføre told på varer fra Den Europæiske Union.
Det siger han til journalister i Det Ovale Værelse fredag.
Ifølge præsidenten skyldes det, at ""EU ikke har behandlet USA godt"". Han siger samtidig, at han ""vil tage nogle væsentlige skridt i forhold til toldsatserne mod EU"", dog uden at give nærmere detaljer.
Det er ikke første gang, at Trump truer EU med told. Allerede dagen efter sin indsættelse den 20. januar sagde han på et pressemøde i Det Hvide Hus, at varer fra EU vil blive pålagt told i USA.
- Den Europæiske Union behandler os meget, meget dårligt, sagde han.
- Så de vil blive pålagt told. Det er den eneste måde at sikre retfærdighed på, tilføjede han.
Trump gav samtidig udtryk for, at han mener, at der er en bekymrende ubalance i handelsforholdet mellem USA, EU og en række andre lande.
Straffer nabolande for migranter og narkotika
I sin indsættelsestale undlod han at fremsætte konkrete trusler mod udenlandske handelspartnere.
Dog sagde han, at han øjeblikkeligt vil igangsætte en gennemgang af USA's handelssystem ""for at beskytte amerikanske arbejdere og familier.""
I talen antydede han også, at Canada og Mexico fra den 1. februar risikerer at blive pålagt straftold, hvis ikke de styrker deres grænsekontrol for at forhindre migranter og narkotika i at strømme ind i USA.
Denne trussel gentager han fredag, altså dagen inden 1. februar-fristen. Her siger Trump til journalister, at Canada, Mexico og Kina ikke kan gøre noget for at undgå den straftold, som vil træde i kraft lørdag.
Blandt de berørte varer er mikrochips, som bruges i computere. Samtidig antyder Trump, at han også overvejer at indføre told på olie og gas inden 18. februar.
Afviser økonomiske bekymringer
Præsidenten erkender, at toldsatserne i visse tilfælde vil føre til øgede omkostninger for forbrugerne og siger, at hans planer kan forårsage ""en kortvarig forstyrrelse"".
Den republikanske præsident understreger dog over for journalisterne i Det Ovale Værelse, at han ikke er bekymret for reaktionen fra de finansielle markeder.
Tidligere fredag bekræftede pressetalskvinde i Det Hvide Hus Karoline Leavitt,
at Trump som lovet vil lægge told på varer fra Canada, Mexico og Kina fra lørdag
.
Ifølge Leavitt vil der blive pålagt en told på 25 procent på varer fra Canada og Mexico samt ti procent på kinesiske varer.
Straftolden mod Kina skyldes især ""ulovlig fentanyl, der er kommet til vores land, og som har kostet millioner af amerikanske liv"", sagde pressetalskvinden.
Ifølge Karoline Leavitt har Donald Trump endnu ikke fastlagt en tidsramme for implementeringen af toldsatserne mod EU."
https://www.dr.dk/nyheder/udland/selv-i-storbritanniens-leave-hovedstad-fortryder-vaelgerne-brexit-det-var-spild-af,Selv i Storbritanniens ’Leave’-hovedstad fortryder vælgerne brexit: 'Det var spild af tid og penge',,,,2025-01-31T20:12:00+00:00,,"Selv i Storbritanniens ’Leave’-hovedstad fortryder vælgerne brexit:
'Det var spild af tid og penge'
Fem år efter brexit viser målinger, at et rekordstort antal briter fortryder beslutningen om at forlade EU.
Læs op
I forhold til højtalerens størrelse, er lydniveauet imponerende. Hen over Parliament Square mellem det britiske parlament og Downing Street brager en hjemmebrygget brexit-sang.
I stedet for en gul ubåd, bliver der sunget, at vi ”alle sammen lever i en brexit-tragedie” – den nye tekst rimer overraskende godt på den gamle Beatles-sang.
Ejeren af højtaleren er Steve Bray, kongerigets mest kendte folkelige brexit-modstander.
- Jeg har altid haft den her plakat med, som viser, at vi skød os selv i foden. Den siger det hele, siger han.
Steve Bray brølede løs om brexit helt fra begyndelsen, også da ingen andre orkede af høre om det længere. Men meget tyder på, at han slet ikke er så alene længere.
Her på femårsdagen for Storbritanniens officielle EU-exit viser flere meningsmålinger nemlig, at et rekordstort antal briter fortryder, de kappede fortøjningerne til Europa. Og aldrig har
så få som nu
set på projektet som en succes.
Er der en del af dig, der har lyst til at sige ”hvad sagde jeg”?
- Hmm, nej. Jeg kan godt forstå, hvorfor folk troede på løgnene desværre. Folk blev lovet et bedre liv. Hvem vil ikke gerne have et bedre liv? Det blev bare aldrig blive til noget, siger Steve Bray.
Selv i brexit-højborg vokser modstanden
Det er måske ikke så overraskende, at man finder EU-tilhængere i London.
Ved folkeafstemningen om EU-medlemskabet i 2016 var der en tydelig kontrast mellem land og by. Beslutningen om at forlade EU var i høj grad drevet af arbejderklassevælgere i det nordlige England.
I byen Boston blev der sendt et klart signal til magtens centrum nede syd på. Over 75 procent af vælgerne stemte
’leave’
– den højeste koncentration i kongeriget. Men selv her finder man nu en slukøret stemning, når samtalen falder på brexit.
- Jeg kan ikke se nogen af alle fordelene, vi blev lovet. Indvandringen fortsætter bare. Jeg mener, det var rigtigt af os at forlade EU, men tingene er ikke bedre end før, de er værre, siger Marty, en ældre herre iklædt sixpence, som kun ønsker at stå frem med fornavn.
Vi møder ham i Boston på byens markedsplads, hvor man kan se flere grupper af nyankomne sæsonarbejdere og migranter: Indvandringen til Boston var et kerneemne for vælgere her i brexit-debatten.
Men siden Storbritannien har forladt EU, er der ikke blevet sat prop i tilstrømningen, hverken den legale eller illegale. Faktisk er
indvandringen til Storbritannien
større end nogensinde før
- Jeg ser nye ansigter i byen hver eneste uge, siger Anton Dani.
Han er byrådsmedlem for Det Konservative Parti og var borgmester i Boston i 2016. Dengang ledte han den lokale kampagne for et EU-exit, men den begejstring og optimisme, han følte, da han så resultatet af folkeafstemningen, er ingen steder at spore i dag.
- Det var spild af tid, spild af penge og spild af ressourcer, siger han og fortsætter:
- Jeg vil gå så langt som at sige, vi har det værre end før. Der er en udbredt depression i byen nu.
Men det er ikke kun brudte løfter, der har fået Anton Dani på andre tanker. Verden har forandret sig meget de sidste ni år, og krigen i Ukraine bekymrer ham.
Den amerikanske præsident ambitioner om at erobre nye territorier gør heller ikke noget godt for Danis tro på Storbritanniens soloprojekt.
- Trumps kommentar om, at han vil kontrollere og overtage Grønland, og at han er helt ligeglad med Danmark, det er nogle meget aggressive kommentarer mod Europa. Jeg synes, at vi som briter skal omfavne og stå tættere sammen med Europa nu, siger han.
Trump skubber på holdningerne
Det er ikke kun den tidligere borgmester, som mærker, hvordan den nye verdensorden ændrer på holdningerne. Allerede i november lavede tænketanken
The European Council of Foreign Relations (EFCR)
en undersøgelse, hvor man tydeligt kunne spore en Trump-effekt.
Kun 17 procent af de adspurgte britere mente, at Storbritannien generelt skal prioritere forholdet til USA frem for de europæiske naboer. Og når det kommer til at sikre britiske jobs, stod det klart, at briterne mente, forholdet til EU var vigtigst.
I weekenden blev der sat to streger under det med en såkaldt
”megameningsmåling”,
som viste, at briterne foretrækker et tættere handelssamarbejde med EU frem for USA.
I den britiske regering er bekymringen, at den netop vil blive bedt om at vælge mellem EU og USA. Allerede
i november luftede
Trumps økonomiske seniorrådgiver Stephen Moore, at sådan et amerikansk ultimatum kunne komme på tale.
Det er et udbredt synspunkt blandt politiske iagttagere i Storbritannien, at Starmer-regeringen i øjeblikket ”dukker hovedet” og forsøger at undgå at skulle træffe sådan et valg.
Og i Boston mener Anton Dani, det er et symbol på, at Labour ikke gør nok for at klinke brexit-skårene i kongeriget.
- Min erfaring som iværksætter, direktør og politiker er, at man skal indrømme det, når man tager fejl og så sætte sig ned og tænke over, hvordan man kan komme videre. Man skal tænke på løsninger. Desværre er der ingen i vores regering, der kigger på løsninger, siger han.
Forholdet skal 'genstartes'
Premierminister Keri Starmer har en mission om at ”genstarte” forholdet til Europa, men vi har endnu til gode at vide, hvad det præcis indebærer. Vi ved kun, at han holder fast i gamle røde linjer og siger nej til EU’s indre marked, toldunionen og den frie bevægelighed.
Det er på trods af, at ingen er i tvivl om, hvor Starmer står personligt. Han græd, da resultatet af folkeafstemningen i 2016 stod klart.
Alligevel
sagde han
i forbindelse med parlamentsvalget i sommeren 2024, at Storbritannien ikke ville blive en del af EU igen i hans levetid.
Det er, fordi spørgsmålet stadig er betændt og besværligt, men også fordi Labour nærmest permanent har tabt de arbejderklassevælgere i det nordlige England, der stemte Leave.
De strøg først til De Konservative, og nu er de røget i favnen på Nigel Farages parti Reform UK, som
stiger i meningsmålingerne
med raketfart. Partiet ligger og ånder Labour tungt i nakken, og det er grund til bekymring i Labour-lejren.
Inviteres til EU-topmøde mandag
Sandheden er dog, at det er svært for Labour-regeringen at levere den økonomiske vækst, de har lovet briterne, uden et tættere handelssamarbejde med EU.
Brexit har
kostet Storbritannien dyrt
, det er der ikke længere nogen tvivl om.
N
y forskning
slår igen fast, at det er de områder, hvor flest stemte
for
brexit, at de største negative økonomiske konsekvenser slår igennem.
Alt det vil ligge i baghovedet på Keir Starmer, når han på mandag rejser til Bruxelles for at deltage i et uformelt topmøde som den første britiske premierminister siden bruddet med blokken. Han er godt nok kun inviteret med til en middag, og hovedtemaet er forsvar, som er langt mindre kontroversielt at samarbejde tættere om.
Men besøget vil stadig blive set som et led i genstarten af forholdet til Europa – hvordan end det så bliver. Det, der måske kunne komme på tale, er britisk medlemskab af toldsamarbejdet The Pan-Euro Mediterranean convention (PEM). En idé der blev luftet af EU-kommissionens Maroš Šefčovič i denne uge, og som blev taget godt imod i London.
Demografien spiller ind
Selvom der er en tydelig grad af fortrydelse at spore i den britiske offentlighed og bredt blandt
politikerne i Westminster
, er den folkelig brexit-modstand ikke kun drevet af dem, der er kommet på andre tanker. Den er også drevet af demografi.
Der var et klart aldersskel ved folkeafstemningen i 2016, og mange af de ældre vælgere, der stemte ’leave’, er ganske enkelt døde nu. Samtidig har en ny generation nået en alder, hvor de kan spørges i meningsmålingerne – og de er EU-begejstrede.
For Louise Brown, der er medlem af organisationen ”European Movement”, er det dog ligemeget, hvordan udviklingen bliver drevet frem, bare den bevæger sig i den retning.
- Det er kun godt, de unge er engagerede i det her, for de blev ikke spurgt dengang, siger hun.
Louise Brown stiftede foreningen ”North East for Europe” efter brexit-afstemningen i 2016, fordi hun bor i det nordøstlige hjørne af England, hvor de fleste stemte for brexit.
Hun har engageret sig politisk i spørgsmålet lige siden, og da vi møder hende, er hun på vej ind i det britiske parlament for at lobbye for bedre vilkår for britiske musikere, der turnerer i Europa.
Men Brown tror ikke på, der kommer en ny britisk folkeafstemning om EU-medlemskab.
- Jeg tror nærmere, vi kommer til at tage nogle små museskridt hen mod EU igen, og måske kommer vi ind gennem bagdøren, siger hun.
Hvordan, det kommer til at ske, er ikke afgørende – bare Storbritannien kommer med i EU igen, lyder det. Og her har den amerikanske præsident været en uventet positiv faktor.
- Trump har på en måde hjulpet os, siger hun.
Tilbage ved den larmende demonstration i lyskrydset mellem parlamentet og Downing Street fortsætter protesterne ”så længe det kræves”, slår Steve Bray og en håndfuld loyale medsammensvorne fast.
Til spørgsmålet om, hvorvidt han tror, om Storbritannien nogensinde kunne blive medlem af EU igen, kommer svaret promte:
- Det er ikke et spørgsmål om vi bliver medlemmer igen. Kun et spørgsmål om hvornår, siger Steve Bray."
